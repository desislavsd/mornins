[
  {
    "day": "Януари 1",
    "title": "Наречени сме деца на Бога",
    "verse": "Вижте каква любов ни е дал Отец, да се наречем Божии деца; а такива и сме. Затова светът не познава нас, защото Него не позна (1Йоан.3:1).",
    "content": [
      "Докато размишлява за Христовата любов, Йоан е предизвикан да възкликне: „Вижте каква любов ни е дал Отец, да се наречем Божии деца!“.",
      "Хората смятат за привилегия да видят царска особа и хиляди изминават огромни разстояния, за да видят такава. Колко по-голяма е нашата привилегия да бъдем синове и дъщери на Всемогъщия. С каква по-голяма привилегия бихме могли да бъдем удостоени от тази да сме приети в царското семейство?",
      "За да станем Божии синове и дъщери, трябва да се отделим от света. „Излезте от тях и се отделете, казва Господ, и Аз ще бъда ваш Баща, а вие ще бъдете Мои синове и дъщери!“.",
      "Пред нас е едно небе и една корона на живота, която да спечелим. Но наградата се дава само на победителя. Онзи, който се сдобие с небето, трябва да бъде облечен в дрехата на праведността. „Всеки, който има тази надежда в Него, очиства себе си, както е Той чист“. В характера на Христос няма никакъв дисонанс. Необходимо е това да бъде и нашата опитност. Животът ни трябва да бъде подвластен на принципите, които ръководят Неговия живот.",
      "Чрез съвършената жертва, дадена за падналата в грях раса, всички, които вярват в Христос и идват при Него, могат да се спасят от вечна гибел.",
      "Нека никой не бъде така заблуден от врага, че да смята за благоволение възможността който и да е човек (независимо колко е надарен, образован и почитан) да приеме Христос. Всяко човешко същество трябва да гледа на Небето с почит и благодарност, и да възкликва с удивление: „Вижте каква любов ни е дал Отец, да се наречем Божии деца!“."
    ]
  },
  {
    "day": "Януари 2",
    "title": "Ние се очистваме, както Христос е чист",
    "verse": "И всеки, който има тази надежда в Него, очиства себе си, както Той е чист (1Йоан.3:3).",
    "content": [
      "Христос ще възвиши и пречисти човешкия ум, като го освободи от всяка нечистота, така че човекът да оцени любовта, която няма равна.",
      "Чрез покаяние, вяра и добри дела можем да усъвършенстваме у себе си праведен характер и да изискваме чрез Христовите заслуги привилегията да бъдем Божии деца. Принципите на небесната истина, приети и обикнати в сърцето, ще ни възвишат до морално достойнство, за каквото не сме се и надявали да достигнем. „И всеки, който има тази надежда в Него, очиства себе си, както Той е чист.“",
      "Светостта на сърцето и чистотата на живота са великите теми в ученията на Христос. В Своята планинска проповед, след като посочва какво е нужно, за да бъдеш блажен, и какво не бива да се прави, Той казва: „Бъдете съвършени, както е съвършен вашият Отец в небето“. Съвършенство, святост – нищо по-малко от това не би ни дало успех в следването на принципите, които Той ни оставя. Без тази святост човешкото сърце е егоистично, греховно и порочно. Светостта ще помогне на своя притежател да дава плодове и да благоуспява във всяко добро дело. Той никога не ще се умори да върши добро, нито ще търси популярност в този свят, но ще очаква с нетърпение да бъде похвален от Величието на небето, когато Бог възнесе Своите осветени и праведни чеда до Своя трон. Осветеното сърце ще произвежда праведни дела.",
      "Както Бог е чист в Своята сфера, така и човек трябва да бъде чист в своята. И ще бъде чист, ако Христос обитава в него – надеждата на славата. Така ще подражава на Неговия живот и характер.",
      "Великолепното достойнство на християнския характер ще заблести като слънцето и лъчите на правдата от лицето на Христос ще се отразят върху онези, които са очистили себе си така, както е Той чист.",
      "Чистотата на сърцето ще доведе до чистота на живота."
    ]
  },
  {
    "day": "Януари 3",
    "title": "Дадена ни е сила, за да станем Божи деца",
    "verse": "А на онези, които Го приеха, даде право да станат Божии чеда, т. е. на тези, които вярват в Неговото име (1Йоан.3:3).",
    "content": [
      "Небесното ни положение като Божии деца не е нещо, което сами сме придобили. Само на онези, които приемат Христос като свой Спасител, се дава правото да бъдат синове и дъщери на Бога. Грешникът не може със собствени сили да се отърве от греха. За постигането на това е нужно да погледне към по-висшата Сила. Йоан възкликва: „Ето Божия Агнец, Който отнема греховете на света“. Единствено Христос притежава силата да очиства сърцето. На човека, който търси прощение и приемане, му остава просто да каже:",
      "Нищо аз в ръката си не нося – под Твоя кръст аз милост прося.",
      "Обещанието да бъдем Негови деца се дава на всеки, който вярва в името Му. Всеки, който идва при Исус с вяра, получава опрощение.",
      "Христовата религия променя сърцето. Превръща светски настроения човек в личност, ориентирана към Небето. Под нейно влияние егоистичният става неегоистичен, защото такъв е характерът на Христос. Нечестният интригант става почтен, така че негова втора природа ще е да прави на другите онова, което би искал да правят на него. Развратният се променя от нечистота към святост. Създава си правилни навици, защото Христовото евангелие става за него ухание от живот към живот.",
      "Човекът толкова е деградирал поради греха, че за него е невъзможно със собствени сили да влезе в хармония с Бога, Чието естество е чистота и доброта. Но след като ни изкупва от осъждането на Закона, Христос ни подарява небесна сила, която да се свърже с човешките ни усилия. Чрез покаяние пред Бога и чрез вяра в Христос падналите чеда на Адам могат отново да станат Божии синове.",
      "Когато даден човек приеме Христос, той получава и силата да живее Неговия живот."
    ]
  },
  {
    "day": "Януари 4",
    "title": "Бог е близо до всеки, който Го призовава",
    "verse": "Господ е близо до всички, които Го призовават,до всички, които с истина Го призовават (Псалм.145:18).",
    "content": [
      "Бог се радва, когато държим лицата си обърнати към Слънцето на правдата. Когато сме в беда и потиснати от безпокойства, Той е близо и ни приканва да Му предадем всички свои грижи, защото ни обича.",
      "Той идва при Своите деца, когато са в бедствие. Във време на опасност Той е тяхното убежище. В скръб им предлага радост и утеха. Ще отвърнем ли лицето си от Изкупителя, Извора на живата вода, за да си изградим сами пробити резервоари, неспособни да задържат вода? Когато идва опасност, ще търсим ли помощ от хора, които са слаби като самите нас, или ще прибегнем до Онзи, Който е мощен да спасява? Обятията Му са широко разтворени и Той изрича милостивата покана: „Елате при Мен всички, които се трудите и сте обременени, и Аз ще ви успокоя!“.",
      "Не изявата на Неговото страшно и превъзходно величие и несравнимата Му сила ще ни оставят без извинение, ако Му откажем своята любов и послушание. Това ще бъдат любовта, състраданието, търпението и дълготърпението, които ни е показал – те ще свидетелстват срещу хората, които не Му предложат доброволното служене на своя живот. Онези, които се обърнат към Бога с душа, сърце и ум, ще намерят в Него мир и безопасност.",
      "Той знае точно от какво се нуждаем, точно какво сме способни да понесем, и ще ни подари благодат, за да издържим на всяко изпитание, на което ще бъдем подложени. Моята постоянна молитва е за по-голяма близост с Бога.",
      "Всичко е осигурено, за да се посрещнат нуждите на нашето духовно и морално естество. Светлина и безсмъртие са ни предоставени чрез Господ Исус Христос. Исус казва, че е оставил пред нас отворена врата, и никой човек не може да я затвори. Тази врата стои пред нас и чрез Христовата благодат лъчи на милост и светлина проникват през нея."
    ]
  },
  {
    "day": "Януари 5",
    "title": "Вярата в Христос означава вечен живот",
    "verse": "Който вярва в Сина, има вечен живот (Йоан 3:36).",
    "content": [
      "Когато човек се предаде на Христос, нова сила завладява обновеното сърце. Настъпва промяна, която човек не би постигнал сам за себе си. Това е свръхестествено дело, внасящо свръхестествен елемент в човешкото естество. Душата, предадена на Христос, става Божия собствена крепост, която Той брани в един разбунтуван свят; и намерението Му е ничия друга власт да не бъде позната в нея, освен Неговата. Така тази душа, станала притежание на небесните сили, е непревземаема за нападките на Сатана.",
      "Христос е готов да ни даде на разположение цялата небесна сила. Той познава всяко изкушение, достигащо до човека, познава и способностите на всяко човешко същество. Привлича силите му. Вижда настоящето и бъдещето и изявява пред ума задълженията, които трябва да се изпълнят. Настоява да не се позволява на обикновените, земните неща да имат такова омайващо влияние, че вечните реалности да бъдат изгубени от поглед.",
      "Даровете на Божията благодат чрез Христос са безплатни за всеки. Човек може да погине единствено поради своя собствен избор. Бог изявява в Словото Си условията, според които всяка душа ще бъде избрана за вечен живот – послушание на заповедите Му чрез вяра в Христос. Бог избира характера, който е в хармония с Неговия закон. И всеки, достигнал стандарта на това Негово изискване, ще има достъп до царството на славата. Самият Христос казва: „Който вярва в Сина, има вечен живот“.",
      "Какво възвишено положение е да се идентифицираш с Този, Който е самото съвършенство, Който наистина е Величието на небето, а в същото време толкова много ни обича в нашето паднало състояние, че никой език не може го изрази! Заради нас Той съблече царската Си одежда, слезе от небесния трон и облече Своята Божественост със смирение. Стана един от нас, но без грях, за да бъде животът и характерът Му пример за подражание на всички! За да имаме скъпоценния дар на вечния живот."
    ]
  },
  {
    "day": "Януари 6",
    "title": "Духът дава мъдрост и разбиране",
    "verse": "И Духът Господен ще почива върху него, Дух на мъдрост и разум, Дух на съвет и сила, Дух на знание и страх от Господа (Йоан 3:36).",
    "content": [
      "Когато Светият Дух ти разкрие истината, ще цениш високо най-скъпоценните опитности и дълго ще разказваш на другите за утешителните неща, които са ти били изявени. Когато вникнеш в тях, ще споделяш с ободрителна мисъл истината за характера и делото на Христос. Ще имаш нови откровения за Неговата състрадателна любов, която да даряваш на хората – обичащи Го или не.",
      "„Давайте и ще ви се даде“, защото Божието слово е „градински извор (…) кладенец с течаща вода и поточета от Ливан“ (Песен. 4:15). Сърцето, вкусило веднъж Христовата любов, жадува постоянно за все по-големи глътки от нея. И когато я дарява, то я получава в още по-богата и по-изобилна мярка. Всяко Божие откровение за човека засилва способността му да познава и да обича. Постоянният вик на сърцето е „Повече от Теб!“. И винаги отговорът на Духа е „Много повече!“. Защото нашият Бог се наслаждава да върши „неимоверно повече, отколкото сме поискали или помислили“. Светият Дух е даден в пълна мярка на Исус, Който се е отказал от Себе Си заради спасението на изгубеното човечество. Така ще бъде даден и на всеки Христов последовател, когато цялото сърце е предадено да бъде Негово обиталище. Сам Господ е изрекъл заповедта „Бъди изпълнен с Духа“ и тя носи в себе си обещание за своето изпълнение. За Отец е наслада в Христос да „обитава цялата пълнота“ и „и вие имате пълнота в Него“ (Кол.2:10).",
      "Бог е излял любовта Си щедро, както на земята се излива освежителен дъжд. Той казва: „И нека облаците излеят правда; нека се отвори земята, за да се роди спасение и за да изникне едновременно правда“ (Исая 45:8). „Ние всички приехме от Неговата пълнота и благодат върху благодат“ (Йоан 1:16)."
    ]
  },
  {
    "day": "Януари 7",
    "title": "Ангели служат на наследниците на спасението",
    "verse": "Не са ли те всички служебни духове, изпращани да слугуват на онези, които ще наследят спасение? (Евр.1:14).",
    "content": [
      "Бог има ангели, чиято първостепенна задача е да привличат онези, които ще наследят спасението и да отблъскват силите на Сатана.",
      "Делото на тези небесни същества има за цел да подготви жителите на света да станат Божи деца – чисти, святи, неопетнени. Но хората въпреки твърденията си, че са Христови последователи, не се намират в положение, в което да разбират напълно тази служба, и по този начин затрудняват работата на небесните вестители. Ангелите, които винаги гледат лицето на Небесния Отец, биха предпочели да стоят близо до десницата Му, в чистата и свята атмосфера на небето. Но това дело трябва да се извърши – божествена атмосфера да се занесе на душите, които са изкушавани и изпитвани, за да не може Сатана да ги превърне в негодни за мястото, което Бог желае те да заемат в небесните дворове. Сили и началства в небесните места се съюзяват с ангелите в тяхната служба за хората, които ще бъде бъдат наследници на спасението.",
      "Ангели, които ще сторят за вас това, което не бихте могли да сторите за себе си, очакват вашето сътрудничество. Очакват от вас да отговорите на призива на Христос. Да се приближите до Бога и един към друг. С желание, с тиха молитва, с противопоставяне на сатанинските сили, поставете волята си на страната на Божията воля. Докато имате едно – едничко желание – да устоите срещу дявола – и искрено се молите с думите „Опази ме от изкушенията“, вие ще имате силата за деня. Задача на небесните ангели е да се приближават до изкушаваните, изпитваните и страдащите. Те се трудят дълго и неуморно за спасението на душите, за които Христос е умрял. И когато хората оценяват своите преимущества, когато оценяват изпратената до тях небесна подкрепа и откликват на делото на Светия Дух в тяхна полза, когато подчиняват волята си на Божията воля – тогава ангели отнасят тези добри вести горе в небесата. И тогава има радост сред небесните жители."
    ]
  },
  {
    "day": "Януари 8",
    "title": "Получаваме вяра, действаща с любов",
    "verse": "Понеже в Христос Исус нито обрязването има някаква сила, нито необрязването, но вяра, която действа чрез любов (Гал.5:5).",
    "content": [
      "Когато представяме молбите си пред Господа, това трябва да става със смирение, без изтъкване на висши постижения, но с истински глад в душата за Божието благословение. Христос вече знае какво има в сърцето. Трябва да идваме с вяра, за да чуе и отговори на молитвите ни; защото „онова, което не е от вяра, е грях“. Истинската вяра е тази, която действа чрез любов и очиства душата. Живата вяра е действена. Ако отидем в градината и видим, че в растенията липсва жизнен сок, че няма свежи листа, нито плодни пъпки или цвят, няма никакви следи на живот в стъблото или клоните – тогава бихме казали: „Растенията са мъртви. Изкоренете ги от градината, защото са безполезни“. Същото се отнася и за хората, които изповядват християнството, а нямат никаква духовност в себе си. Ако няма следи от религиозен живот, ако няма спазване на Божиите заповеди, тогава е очевидно, че няма пребъдване в Христос – живата Лоза.",
      "Вярата и любовта са съществените, мощните, действените елементи на християнския характер. Тези, които ги притежават, са едно с Христос и изпълняват мисията си. Нужно е винаги да седим в Неговите нозе като ученици и да работим с Неговите дарове на вярата и любовта. Тогава ще носим игото и бремето Му. Тогава Христос ще ни разпознае като Негови. В небето Той ще каже: „Вие сте съработници с Бога“.",
      "Ще запомнят ли нашите младежи, че без вяра е невъзможно да се угоди на Бога? И това трябва да е вяра, която действа с любов и очиства душата.",
      "Не можем да надценяваме стойността на простичката вяра и безусловното послушание. Именно чрез следване пътя на послушанието с проста вяра се усъвършенства характерът."
    ]
  },
  {
    "day": "Януари 9",
    "title": "Зависимост от Бога",
    "verse": "…защото, отделени от Мен, не можете да направите нищо (Йоан 15:5).",
    "content": [
      "Първият и най-важен урок е този за зависимостта от Бога. Както корените на полското цвете са дълбоко в почвата, както за него е нужно да получава въздух, роса, вода и слънчева светлина, така и ние трябва да получим от Бога нещата, които служат за живота на душата ни.",
      "Божието присъствие е гарантирано за християнина. Тази Скала на вярата е живото присъствие на Бога. И най-слабите могат да го притежават. Тези, които се смятат за най-силни, могат да станат най-слаби, ако не чувстват зависимостта си от Бога; ако не чувстват, че Той е тяхната сила и стойност. Това е Скалата, върху която можем успешно да градим. Бог е близо чрез принесената от Христос жертва, чрез застъпническата Си служба, чрез любящата Си и нежна ръководна власт над църквата. Седящ на вечния престол, Той ни наблюдава с дълбок интерес. Докато църковните членове с вяра черпят живителни сили и храна от Исус Христос, а не от човешки мнения, съвети и методи, докато убедени в близостта на Бога в Христос, полагат цялото си доверие в Него – дотогава ще имат жива връзка с Христос – така както клончето е свързано със стъблото. Църквата не е установена върху човешки теории и дългосрочни планове (…) Тя зависи от Христос – нашата праведност. Изградена е върху вярата в Христос „и портите на ада не могат да й надделеят“.",
      "Силата на всяка душа е в Бога, а не в човека. В мълчание и увереност ще бъде силата на всички, които са предали сърцето си на Исус. Нашият Небесен Баща не изпитва обикновен интерес към нас, но загриженост, много по-силна от тази на майка към детето й. Нашият Спасител ни е изкупил чрез човешкото Си страдание и скръб, подложен на оскърбления, подигравки, насилие, отхвърляне и смърт. Той бди над теб, треперещо Божие дете! При Него имаш пълна закрила. Слабостта на човешкото ни естество няма да попречи на нашия достъп до Небесния Отец, защото Христос е умрял, за да се застъпи за нас."
    ]
  },
  {
    "day": "Януари 10",
    "title": "Новороденото сърце обича така, както Христос обича",
    "verse": "Нова заповед ви давам, да се обичате един – друг; както Аз ви възлюбих, така и вие да се обичате един – друг (Йоан 13:34).",
    "content": [
      "Исус казва: „Обичайте се един–друг, както Аз ви възлюбих“. Любовта не е само импулс, временно чувство, зависимо от обстоятелствата; тя е жив принцип, постоянна сила. Душата черпи от потоците на чистата любов, извираща от Христовото сърце, като извор, който никога не пресъхва. О, как се съживява сърцето, как мотивите му се облагородяват, как обичта му се задълбочава чрез това общуване! Под влияние на възпитанието и дисциплината на Светия Дух Божиите деца се обичат един–друг – истински, искрено, спонтанно – „без пристрастие и лицемерие“. И това е така, защото сърцето е възлюбило Исус. Нашата обич един към друг се дължи на ежедневната ни връзка с Бога. Ние сме едно семейство, обичаме се както Той ни е възлюбил. Когато се сравнява с тази истинска, осветена, дисциплинирана любов, повърхностната светска любезност, безсмисленият израз на прочувствено приятелство е като плява, в сравнение с житото.",
      "Да обичаш като Христос – това означава да проявяваш несебичност по всяко време и навсякъде чрез любезни думи и отношение. Истинската любов е ценен атрибут от небесен произход, който засилва аромата си, когато се разпръсква върху другите.",
      "Христовата любов е дълбока и силна, течаща като неукротим поток към всички, които я приемат. Няма егоизъм в Неговата любов. Ако тази небесна любов е пребъдващ принцип в сърцето, тя ще се изяви не само пред най-близките ни в святи отношения, но и пред всеки, с когото влизаме в контакт. Тя ще ни накара да подаряваме малки жестове на внимание, да отстъпваме, да вършим добро, да говорим нежни, истинни и насърчителни думи. Ще ни научи да съчувстваме на тези, чиито сърца жадуват за състрадание."
    ]
  },
  {
    "day": "Януари 11",
    "title": "Нужно е да отделяме време, за да мислим за Бога",
    "verse": "Млъкнете и знайте, че Аз съм Бог; ще се възвися между народите, ще се възвися на земята (Пс.46:10).",
    "content": [
      "Християните трябва да възпитават у себе си любов към размишлението и да имат дух на посвещение. Мнозина се отнасят с неохота към моментите на размишление, към изследването на Писанието и молитвата, сякаш прекараното по този начин време е изгубено. Бих желала всички да видят тези неща в светлината на Божията воля за нас. Тогава бихме поставили небесното царство на първо място. Когато сърцето ни е в небесна атмосфера, това ще даде жизненост на всички наши обноски и ще влее живот във всички наши задължения. Ако възпитаваме ума си да се занимава с небесните неща, това ще внесе сила и живот във всяко наше начинание.",
      "Нека всеки, който желае да бъде съучастник в Божественото естество, да оцени факта, че е нужно да изостави всяка земна поквара и похот. Нужна е постоянна и упорита борба на душата срещу злите представи на съзнанието. Трябва твърдо да се съпротивляваме срещу изкушението да грешим в мисли или дела. Душата трябва да бъде опазена от всяко петно чрез вяра в Онзи, Който е способен да ни предпази от падение. Добре е да размишляваме върху Писанието, да мислим трезво и искрено върху нещата, свързани с вечното ни спасение. Безкрайната милост и любов на Исус и принесената в наше име жертва изискват най-сериозното ни и задълбочено размишление. Необходимо е да разсъждаваме върху характера на нашия скъп Изкупител и Ходатай и да се стремим да разбираме значението на спасителния план. Да размишляваме върху Неговата мисия да спасява народа Си от греховете им. Когато постоянно мислим върху небесните теми, нашата вяра и любов ще се засилват. Молитвите ни ще бъдат все по-угодни пред Бога, защото ще бъдат все по-примесени с вяра и любов. Ще бъдат по-разумни и пламенни.",
      "Когато по този начин запълва ума си, вярващият в Христос ще бъде способен да вади добри неща от съкровището на сърцето си."
    ]
  },
  {
    "day": "Януари 12",
    "title": "Нека дръзновено идваме пред престола на благодатта",
    "verse": "Затова нека пристъпваме с дръзновение към престола на благодатта, за да придобием милост и да намерим благодат, която да помага в подходящото време (Евр.4:16).",
    "content": [
      "Исус познава нуждите на Своите деца и обича да слуша молитвите им. Нека те да затварят вратата пред света и пред всичко, което би пропъдило мислите им за Бога! Нека се почувстват насаме с Него и видят как Неговите очи поглеждат навътре в сърцето им и прочитат желанията на душата им. Нека разговарят с Бога. Със смирена вяра можете да изисквате Божиите обещания и да знаете, че макар да нямате нищо в себе си, с което да сте заслужили Божието благоволение, именно чрез Христовите заслуги и правда можете дръзновено да пристъпвате към престола на благодатта и да откриете помощ във време на нужда. Нищо не може да направи душата така силна срещу изкушенията на Сатана в житейските борби, както търсенето на Бога със смирение и полагането на душата ни пред Него в цялата й безпомощност, очаквайки Той да бъде наш Помощник и Защитник.",
      "С доверяващата се вяра на малко дете трябва да идваме пред нашия Небесен Баща и да споделяме с Него всичките си нужди. Той е винаги готов да прости и да помогне. Изворът на небесна мъдрост е неизчерпаем и Господ ни насърчава да черпим с пълни сили от него. Копнежът, който трябва да имаме към небесните благословения, е описан с думите: „Както еленът пъхти за водните потоци, така въздиша душата ми за Тебе, Боже“. Нуждаем се от силен душевен глад за богатите дарове, които Небето може да ни предложи.",
      "Трябва да гладуваме и жадуваме за правдата!",
      "О, да имахме неутолим копнеж да познаваме Бога чрез опитности, да идваме в тронната зала на Всемогъщия с протегнатите ръце на вярата. Да оставим безпомощните си души пред Този, Който е мощен да спасява. Неговата любяща доброта е по-ценна от живота.",
      "Той копнее да подари на човешките деца богатствата на вечното наследство. Неговото царство е вечно царство!"
    ]
  },
  {
    "day": "Януари 13",
    "title": "Радвайте се в богатите съкровища на благодатта",
    "verse": "И да се развеселиш ти, левитът и пришълецът, който е сред вас, за всички блага, които Господ, твоят Бог, е дал на теб и на дома ти (Втор.26:11).",
    "content": [
      "Благодарност и възхвала трябва да се отправят към Бога за земните благословения и за всяко удобство, което Той ни дарява. Бог желае всяко семейство, за което Той приготвя вечно наследство и жилище в небето, да Му отдава слава за богатите съкровища на Неговата благодат. Ако децата в дома са възпитавани да бъдат благодарни на Дарителя на всяко благо, ще виждаме частица от небесната благодат, изявена в нашите семейства. Радостта трябва да присъства в домашния живот и децата на тези семейства ще носят със себе си дух на почит и уважение в класната стая и в църквата. Ще има присъствие в храма, където Бог се среща с народа Си, ще има почит към всички обреди в богослужението, благодарствено хваление ще се принася за всички дарове на Неговото провидение.",
      "Всяко земно благословение ще се приема с признателност и всяко духовно благо ще става двойно по-ценно, защото възприятията на всеки семеен член стават осветени чрез Словото на истината. Господ Исус е много близо до онези, които по този начин ценят Неговите щедри дарове, произтичащи от великодушния, любящ и загрижен Бог. Те Го признават като необятния Извор на всяка утеха и удобство, като неизчерпаемия Източник на благодат.",
      "Ако даваме по-голям израз на вярата си, ако се радваме повече в благословенията, които знаем, че имаме – великата милост и любов на Бога – тогава ще имаме повече вяра и още по-голяма радост. Никой език не може да изрази, никой ограничен ум не може да схване благословението, което ще дойде като резултат от признателността ни за Божията доброта и любов. Дори на земята можем да изпитваме радост като непресъхващ извор, тъй като той се захранва от потоците, извиращи от Божия престол."
    ]
  },
  {
    "day": "Януари 14",
    "title": "Получили сме от Божията пълнота",
    "verse": "Защото ние всички приехме от Неговата пълнота и благодат върху благодат (Йоан 1:16).",
    "content": [
      "Христос се стреми да спаси света, не като се съобразява с него, но разкривайки пред него преобразяващата сила на Божията благодат, способна да формира и променя човешкия характер по подобие на Христовия.",
      "Сатана представя Бог като себичен и суров, като изискващ всичко и не даващ нищо, като изискващ служенето на Своите творения за Своя Си слава, без да жертва нищо за тяхно добро. Но Христовият дар разкрива Бащиното сърце. То потвърждава, че макар Божията омраза към греха да е силна като смъртта, Неговата любов към грешника е по-силна от смъртта. Предприемайки нашето изкупление, Той не жали нищо, независимо колко е ценно, стига да е нужно за завършване на делото Му. Никоя съществена истина за нашето спасение не е премълчана, никое чудо на милост не е пренебрегнато, никое небесно средство не е оставено неизползвано. Благодат се трупа върху благодат, и дар върху дар. Цялата небесна съкровищница е отворена за тези, които Бог търси да спаси. След като е събрал богатствата на Вселената и е разкрил ресурсите на безграничната сила, Небесният Отец ги полага в ръцете на Христос и казва: Всички тези дарове са за човека. Използвай ги, за да го убедиш, че няма любов по-велика от Моята на земята и на небето. Той ще намери своето най-голямо щастие в любовта си към Мен.",
      "Отец цени всяка душа, която Неговият Син е изкупил с дара на Своя живот. Дадено ни е всяко благо, за да получим небесна сила, която ще ни помогне да преодолеем изкушенията. Чрез послушание спрямо всички Божии наредби, човек е запазван за вечен живот.",
      "Бог притежава небе, пълно с благословения, и желае да го подари на тези, които пламенно търсят Неговата помощ."
    ]
  },
  {
    "day": "Януари 15",
    "title": "Променяме се от слава в слава",
    "verse": "А всички ние, с открито лице като в огледало, като гледаме Господнята слава, се преобразяваме в същия образ от слава в слава, както от Господния Дух (2 Кор.3:18).",
    "content": [
      "Когато е вдъхновен от Божия Дух, вярващият вижда съвършенството на Исус и съзерцавайки го, се радва с неописуема радост. В себе си вижда грях и безпомощност; в Изкупителя – безгрешност и безкрайна сила. Жертвата, която Христос принесе, за да ни вмени Своята правда – това е тема, върху която ще размишляваме с все по-задълбочен ентусиазъм. Егото е нищо – Исус е всичко.",
      "Променящата сила на благодатта може да ни направи участници в Божественото естество. Славата на Бога изгрява в Христос и съзерцавайки Го, размишлявайки върху Неговата саможертва, помнейки, че в Него обитава пълнотата на Божеството, вярващият човек е привлечен все по-близо и по-близо до Източника на силата.",
      "Колко важно е да имаме вдъхновение от Божия Дух. Само така можем да видим славата на Христос и да бъдем променени в характера си чрез вяра в Христос. Той има благодат и милост за всяка душа. Когато с вяра гледаме към Исус, нашата вяра пронизва тъмните сенки и ние възхваляваме Бога за Неговата чудна любов, с която ни е подарил Исус Утешителя.",
      "Грешникът може да стане Божие дете, наследник на небето. Може да се издигне от пръстта и да застане прав – облечен в дрехи на светлина. При всяка своя крачка той вижда нови красоти в Исус и се уподобява на Него по характер.",
      "Любовта, изявена към човека чрез Христовата смърт, го подбужда да откликне с благодарност, обич и искрена молитва. Вярващият се променя от благодат в благодат, от слава в слава, докато съзерцавайки Христос, не се оприличи във всичко на Него."
    ]
  },
  {
    "day": "Януари 16",
    "title": "Любов към другите",
    "verse": "И така, бъдете подражатели на Бога като възлюбени чеда и ходете в любов, както и Христос ни възлюби и предаде Себе Си за нас принос и жертва на Бога за благоуханна миризма (Ефес.5:1,2).",
    "content": [
      "Следвайте Бога като скъпи Негови деца, бъдете послушни на всички Негови заповеди, като обичате така, както Христос ни е възлюбил. Любовта е качеството, в което Христос се движи, действа и работи. Той е дошъл, за да прегърне света в обятията на Своята обич.",
      "Трябва да следваме примера, даден ни от Него, докато не започнем да имаме същата любов към другите, каквато Той изявява към нас. Господ се стреми да ни вдъхнови с този важен урок на любовта. Ако сърцата ни са предадени на егоизъм, нека Христос ни изпълни със Своята любов. Той копнее да Го обичаме с цялото си сърце и ни насърчава, дори ни заповядва да обичаме другите, както ни е оставил пример за това. Превърнал е любовта в знак за нашето ученичество. Това е мярката, която трябва да достигнете – „Обичайте се един–друг, както Аз ви възлюбих“. Каква височина, дълбочина и широчина на любовта! Тази обич не означава просто да прегърнеш няколко любимци, но да достигнеш до най-нисшите и скромните от Божиите създания. Исус казва: „Каквото сте направили на най-малкия от тези Мои братя, на Мен сте го направили“.",
      "Любовта и състраданието, което Исус иска от нас да даваме на другите, не произлизат от сантименталност, която е примка за душата; те имат небесен произход; и Исус ги онагледява и чрез заповед, и чрез личен пример. Но вместо да проявяваме такава любов, колко често охладняваме и се отчуждаваме един от друг. Резултатът е отчуждение от Бога, нищожни опитности, увреден християнски растеж.",
      "Любовта на Исус е активен принцип, свързващ сърце със сърце във връзки на християнско приятелство. Всеки влизащ в небето е бил усъвършенстван в любов на земята; защото на небето Изкупителят и изкупените ще бъдат темата на нашето изучаване."
    ]
  },
  {
    "day": "Януари 17",
    "title": "Можем да бъдем победители като Христос",
    "verse": "Това ви казах, за да имате в Мен мир. В света имате скръб; но дерзайте: Аз победих света (Йоан 16:33).",
    "content": [
      "Сатана е предприел много по-силни атаки срещу Христос, отколкото някога ще предприеме срещу нас. Залогът е бил много по-голям – дали той, или Христос ще бъде победител. Ако Христос устои на неговите най-силни изкушения и Сатана не успее да Го въведе в грях, тогава врагът знае, че губи силата си и в края го очаква вечно унищожение. Затова е действал с мощна сила, за да подбуди Христос да извърши нещо погрешно и по този начин да има предимство пред Него. Вие никога няма да бъдете изкушавани по толкова решителен и жесток начин, както нашия Спасител. Сатана е бил на пътя Му всеки миг.",
      "Дали човекът ще се хване за небесната сила и с решителност и твърдост ще противостои на Сатана, както Христос му е дал пример в Своята борба с противника в пустинята на изкушенията? Бог не може да спаси човека против волята му от сатанинските хитрости. Хората трябва да действат с човешките си сили, подпомогнати от Божествената сила на Христос, за да се противопоставят и да победят на всяка цена. Човекът трябва да бъде победител, както е победил Христос. И тогава, чрез победата, която има привилегията да спечели благодарение на всемогъщото име на Исус, той може да стане наследник на Бога и сънаследник с Исус Христос. Не така би било, ако Христос сам осъществяваше победата. Човеците трябва дадат своя дял; трябва да станат победители от свое име, чрез силата и благодатта, които Исус им подарява. Човекът трябва да бъде съработник на Христос в делото на победата, и тогава ще бъде и съучастник в славата Му.",
      "Спасителят побеждава, за да покаже на човека как е възможно и той да бъде победител. Всички сатанински изкушения Христос посреща с Божието слово. С вяра в Божиите обещания Той получава сила, за да остане послушен на заповедите. Така изкусителят не може да Му надвие."
    ]
  },
  {
    "day": "Януари 18",
    "title": "Исус е Приятел, по-близък и от брат",
    "verse": "…но има приятел, който се държи по-близко и от брат (Пр.18:24).",
    "content": [
      "Ще имате разочарования, но не забравяйте, че Исус – живият, възкръсналият Спасител – е вашият Изкупител, вашият Възстановител. Той ви обича и е по-добре да споделяте тази любов, отколкото да седите с принцове и да сте отделени от Него.",
      "Идвайте всеки ден при Исус, Който ви обича. Свободно разкривайте сърцето си пред Него. В Него няма разочарования. Няма никога да намерите по-добър Съветник, по-сигурен Водител и по-надеждна Защита.",
      "Във всички ваши изпитания сте имали вечен Приятел, Който е казвал: „Аз Съм с теб винаги, дори до края на света“.",
      "Но колко често пренебрегваме Господа заради компанията на хора и заради неща без стойност! Нека не смеем да позволим името Му да чезне от устните ни, а споменът за любовта Му – от сърцата ни. „Ами, това превръща Христос твърде много в човешко същество“, казва студеният, формален учител. Но Божието слово ни уверява да мислим точно по този начин. Тъкмо липсата на подобна практична, конкретна представа за Христос пречи на мнозина да имат истинска опитност в познанието на нашия Бог и Спасител. Това е причината много хора да се страхуват, да се съмняват и да скърбят. Тяхната представа за Христос и за спасителния план е бледа, далечна и объркана. Ако някога е имало време, когато хората са се нуждаели от Христовото присъствие до десницата им, то това време е сега. И когато врагът дойде внезапно, Господният Дух ще издигне знаме срещу него.",
      "Общение с Христос – колко неописуемо ценно е то! Наша привилегия е да му се насладим, стига да го потърсим.",
      "Вечната увереност ще бъде наша – че имаме Приятел, Който се държи по-близо и от брат!"
    ]
  },
  {
    "day": "Януари 19",
    "title": "Внимателните навици гарантират добро здраве",
    "verse": "Защото ще ти възстановя здравето и ще те изцеля от раните ти, казва Господ (Ерем.30:17).",
    "content": [
      "Умът не се изтощава, нито се съсипва така често заради неуморна работа и учение, а заради приемането на неподходящи храни в неподходящо време, както и заради небрежно отношение към законите на здравето. Нередовните часове на хранене и сън изтощават мозъчните сили. Апостол Павел заявява, че желаещият да успее в достигането на висок стандарт на святост трябва да бъде умерен във всичко. Храненето, пиенето и обличането имат пряк принос върху нашия духовен растеж.",
      "Здравето е благословение, което малцина оценяват. Много хора се хранят по всяко време, без да се съобразяват със здравните закони. Тогава съзнанието се замъглява. Как хората да бъдат удостоени с небесно вдъхновение, когато са така безразсъдни в навиците си, така небрежни към светлината, която Бог е дал по отношение на тези неща. Животът е свят дар, който само Той може ни помогне да запазим и да използваме за Негова слава. Но Този, Който е оформил чудната структура на тялото, ще положи специални грижи да го запази здраво, стига хората да не Му пречат.",
      "Здравето, животът и щастието са резултат от съобразяването с биологичните закони, управляващи тялото ни. Ако нашата воля и поведение са в хармония с Божията воля, ако правим това, което е угодно на нашия Създател, Той ще запази човешкия организъм в добро състояние и ще възстанови моралните, умствените и физическите сили. Всичко това ще стори, за да работи чрез нас за Своя слава. Ако Му съдействаме в това дело, здравето, щастието, мирът и полезността ни ще бъдат сигурен резултат.",
      "Той не е умрял за нас, за да бъдем слуги на зли навици, но за да станем синове и дъщери на Бога, служещи Му с всяка своя сила.",
      "Скъпи мои млади приятели, напредвайте стъпка по стъпка, докато вашите навици влязат в хармония със законите на здравето и живота."
    ]
  },
  {
    "day": "Януари 20",
    "title": "Небесна мъдрост",
    "verse": "Мъдростта е по-добра от скъпоценни камъни и всичко желателно не се сравнява с нея (Пр.8:11).",
    "content": [
      "Ако Адам и Ева не бяха никога докоснали забраненото дърво, Господ би вложил в тях знание – знание, върху което не почива никакво проклятие на греха и което би им донесло вечна радост. Единственото знание, с което те се сдобиват чрез непослушанието си, е познанието за греха и резултатите от него.",
      "Век след век любопитството на хората ги води да търсят дървото на познанието. Те често смятат, че берат много важен плод, докато – подобно на Соломон – откриват, че „всичко е суета и гонене на вятър” в сравнение с науката за истинската святост, която би отворила пред тях портите на Божия град. Човешката амбиция се стреми към познание, което да донесе слава, себевъздигане и власт. Така Адам и Ева са подмамени от Сатана, докато не разкъсват на парчета Божието ограничение. Тяхното обучение започва под ръководството на учителя на лъжите, за да имат знанието, което Бог им е отказал.",
      "Истинската мъдрост е съкровище с вечна стойност. Много от светските така наречени мъдри хора са такива, само по собствената си преценка. Доволни от придобиването на светска мъдрост, те никога не влизат в Божията градина, за да се запознаят със съкровищата на познанието в Неговото свещено Слово. Смятайки се за мъдри, те са невежи по отношение на мъдростта, която всеки трябва да има, за да придобие вечен живот. Неученият човек – ако познава Бога и Исус Христос – притежава по-трайна мъдрост и от най-учения, който презира Божиите наредби.",
      "Небесната мъдрост трябва да бъде светило за твоите нозе. Всичко, което може да се разклати, ще се разклати; но вкоренените и основаните в истината ще пребъдват в непоклатимите, вечните неща."
    ]
  },
  {
    "day": "Януари 21",
    "title": "Изучавайте Писанието",
    "verse": "Защото всичко, което е било писано отпреди, е било писано за наше поучение, та чрез твърдостта и утехата от Писанията да имаме надежда (Римл.15:4).",
    "content": [
      "Тази свята Книга е устояла на нападките на Сатана, който се свързва със зли хора, за да обгърне всяко нещо с небесен характер в облаци и тъмнина. Но Господ е запазил Своето Слово чрез собствената Си чудна сила в настоящата му форма – карта или наръчник за човешкото семейство, който да им показва пътя към небето. Това Слово е пътеводителят за жителите на падналия свят, завещан на тях, та чрез изучаване и послушание на наредбите в него нито една душа да не изгуби верния път.",
      "Никога е нямало време, когато да е така важно за Христовите последователи да изучават Библията, както сега. Измамни влияния прииждат от всички страни и е изключително важно да се съветваме с Исус, нашия най-добър Приятел. Давид заявява: „Скрил съм Словото Ти в сърцето си, за да не ти съгрешавам“. Колко хора са се предали на греха, защото не са осъзнали греховността на злото чрез молитвено изучаване на Божието слово и не са разбрали как да му се противопоставят твърдо. Когато изкушението дойде върху тях, те явно са без защита и не познават средствата на врага. Живеем в опасни времена; и приближавайки се към края на земната история, няма да има безопасност за тези, които не са запознати с Божието слово. Всичко, което може да се разклати, ще се разклати.",
      "Божиите деца са достигнали до най-критичната част от своето пътуване. Капаните и мрежите на врага са навсякъде. Но с водителството на Господа, с всичко ясно записано в Неговото слово, можем да вървим благополучно, без да се спъваме. Чрез страниците на Писанието глас от небето стига до нас.",
      "Послушанието на Божието слово е нашият единствен страж срещу злите сили, които водят света към гибел."
    ]
  },
  {
    "day": "Януари 22",
    "title": "Вървете в Неговия път",
    "verse": "Пътят Господен е крепост за непорочния и съсипване за онези, които вършат беззаконие (Пр.10:29).",
    "content": [
      "Ако от самото начало бяхме вървели в съветите на Бога, още хиляди щяха да са обърнатите в настоящата истина. Но мнозина са тръгнали по криви пътеки. Мои братя, направете прави пътеките си, да не би слабите да бъдат отклонени от пътя. Нека никой не следва крива пътека, проправена от друг, защото така не само той ще се отклони, но и ще превърне този път в утъпкан и лесен за следване от още някого. Решете за себе си, че ще вървите в пътя на послушанието. Уверете се, че стоите под широкия покров на Всемогъщия. Осъзнайте, че качествата на Йехова трябва да се изявяват и във вашия живот; че във вас трябва да се извърши дело, което да оформи характера ви по Божествено подобие. Предайте себе си на ръководството на Този, Който е Главата на всичко.",
      "Нека се учим от Исус. Нужно ни е Неговото водителство във всеки миг. При всяка стъпка трябва да питаме: „Този ли е пътят Господен“, а не „Този ли е пътят на човека, стоящ над мен?“. Единствената ни грижа нека да е дали вървим в пътеката на Господа.",
      "Бог ще почете и издигне всяка търсеща душа с искрено сърце, която се стреми да Го следва, като се усъвършенства в Христовата благодат. Той никога няма да остави, нито да забрави смирената душа. Вярваме ли, че Той ще работи в сърцата ни? Че ако Му позволим, ще ни направи чисти и свети чрез изобилната Си благодат, правейки ни годни да бъдем Негови съработници? Можем ли с остър и осветен ум да оценим силата на Неговите обещания и да ги изискваме за себе си – не защото сме достойни, но защото с жива вяра получаваме Христовата правда?",
      "Няма нищо по-велико и по-могъщо от Божията любов за онези, които са Негови деца."
    ]
  },
  {
    "day": "Януари 23",
    "title": "Всички са привлечени към издигнатия Спасител",
    "verse": "И когато бъда Аз издигнат от земята, ще привлека всички при Себе Си (Йоан 12:32).",
    "content": [
      "Никога преди не е имало такова основно познание за Исус, както когато Той увисва на кръста. Издигнат е от земята, за да привлече всички при Себе Си. В сърцата на някои хора, които наблюдават сцената на разпятието и чуват думите Му, изгрява светлината на истината. С Йоан те ще възкликнат: „Ето Божия Агнец, Който взема греха на света“. Там са и тези, които не намират покой, докато, изследвайки Писанието и сравнявайки стих със стих, не открият значението на Христовата мисия. Те разбират, че безплатно прощение е осигурено от Този, Чиято нежна милост обгръща целия свят. Четат пророчествата, свързани с Христос, и обещанията така пълни и безплатни, сочещи към Извора, открит за Юда и Ерусалим.",
      "Христовата жертва като изкупление на греха е великата истина, около която се събират всички останали истини. За да бъде правилно разбрана и оценена, всяка истина в Божието слово – от Битие до Откровение – трябва да се изучава в светлината, струяща от Голготския кръст, и да е във връзка с чудната, централната истина за жертвата на Спасителя. Хората, които изучават великата жертва на Изкупителя, израстват в благодат и познание.",
      "Представям пред вас великия и грандиозен монумент на милостта и съживлението, на спасението и изкуплението – Божия Син, издигнат на Голготския кръст. Това трябва да е темата на всяка проповед.",
      "Исус кани и привлича чрез Светия Си Дух сърцата на млади и стари към Себе Си. Когато се проповядва за разпънатия Христос, силата на евангелието се изявява чрез влиянието, което тя оказва върху вярващия. Вместо да остане мъртъв в своите беззакония и грехове, той се съживява.",
      "Издигайте Човека от Голгота все по-високо и по-високо; има сила в прогласяването на Христовия кръст!"
    ]
  },
  {
    "day": "Януари 24",
    "title": "Примирени с Бога чрез Христовата смърт",
    "verse": "Защото, ако бяхме примирени с Бога чрез смъртта на Сина Му, когато бяхме неприятели, колко повече сега, като сме примирени, ще се избавим чрез Неговия живот! (Римл.5:10).",
    "content": [
      "Кръстът притежава сила, която думите не могат да опишат. Христовата жертва в името на човешката раса посрамва жалките ни опити и методи да се срещнем и да издигнем човечеството. Затова нека да помогнем на грешните мъже и жени да открият Исус.",
      "Делото на Божиите синове и дъщери трябва да бъде от по-друг характер, в сравнение с досега практикуваното от мнозина. Ако обичат Исус, те ще имат ясно схващане за любовта, проявена към падналата човешка раса, причинила принасянето на толкова скъпа жертва, за да бъде спасена. Нашият Спасител търси сътрудничеството на всеки син и дъщеря на Адам, които са станали Божии деца. Той заявява, че е донесъл като дар от небето вечен живот. Нужно е било да бъде издигнат на Голготския кръст, за да привлече всички при Себе Си. Как тогава да се отнасяме към изкупеното наследство на Христос? Нежност, доброта, съчувствие и любов трябва да се проявяват към хората. Тогава можем да работим, като си помагаме и като се благославяме един-друг. В това дело имаме повече от човешко братство. Имаме възвишеното партньорство на небесните ангели. Те ни сътрудничат навсякъде в делото на просвещението.",
      "Ангажирайки се с тази задача – с удивителната мисия на нашето изкупление – Христос решава твърдо, съветвайки се с Отец, да не пожали нищо, независимо от цената; да не задържи нищо, независимо колко Му е скъпо, стига да спаси бедния грешник. Би дал цялото небе в това спасително дело за възстановяване на моралния Божи образ у човека. Да бъдем деца на Бога означава да бъдем едно с Христос в Бога и да проявяваме себепожертвувателна и пламенна любов, за да подкрепяме и благославяме душите на тези, които погиват в греховете си."
    ]
  },
  {
    "day": "Януари 25",
    "title": "Истинските мисионски усилия започват в дома",
    "verse": "Те и двамата бяха праведни пред Бога, като ходеха непорочно във всичките Господни заповеди и наредби (Лука 1:6).",
    "content": [
      "При формирането на връзка с Христос обновеният човек не прави друго, освен да се върне към първоначално определената му връзка с Бога. Първото му задължение е към неговите деца и към близките му роднини. Нищо не може да го извини за пренебрегването на вътрешния кръг, заради по-големия външен кръг. В деня на последния съд майки и бащи ще бъдат питани какво са направили и казали, за да осигурят спасението на душите, за които им е връчена отговорността да отгледат в този свят. Пренебрегвали ли са своите агънца, оставяйки ги на грижата на непознати? Голямото добро, сторено за другите, няма да отмени дълга ни към Бога да се грижим за децата си. Духовното благополучие на вашето семейство стои на първо място.",
      "На майките е възложена най-великата мисия, давана някога на смъртен човек – правилно да обучи и оформи ума на своите деца.",
      "Когато поемате най-близкия до вас дълг, тогава Бог ще ви благослови и ще чуе молитвите ви. Има мнозина, които вършат мисионска работа някъде отвън, докато собствените им семейства са лишени от подобни усилия и пренебрегването им ще доведе до разруха. Първата мисионска работа е да разберем, че любовта, светлината и радостта трябва първо да навлязат в домашния кръг. Нека не търсим някакво голямо въздържание или мисионска работа, която да извършим, докато първо не сме изпълнили дълга си към дома. Всяка сутрин трябва да мислим: „Какво добро дело мога да сторя днес? Каква нежна дума мога да изрека?“ Любезните думи у дома са благословена слънчева светлина. Съпругът се нуждае от тях, съпругата се нуждае от тях, децата също. Желанието на всяко сърце трябва да бъде да създава небе тук на земята, доколкото това е възможно.",
      "Душа, спасена във вашия домашен кръг или в квартала ви, чрез вашите търпеливи, усърдни усилия, ще принесе както почит на Христовото име, така и ще заблести ярко върху короната ви, също както, ако сте намерили душа в Китай или Индия."
    ]
  },
  {
    "day": "Януари 26",
    "title": "Да правим добро на нашите ближни",
    "verse": "Не въздържай доброто от ония, на които се дължи, когато ти дава ръка да им го направиш (Пр.3:27).",
    "content": [
      "Така готово и нетърпеливо е сърцето на Спасителя да посрещне с добре дошли членовете на Божието семейство, че още в първите думи, с които се приближаваме при Бога, Той е поставил едно уверение за нашата небесна връзка – „Отче наш“. Наричайки Бога наш Баща, ние признаваме всички Негови деца за наши братя. Всички сме част от голямата мрежа на човечеството, всички сме членове на едно семейство. В молитвите си трябва да включваме нашите съседи, така както и себе си. Никой не се моли правилно, ако търси благословения единствено за себе си.",
      "Свързани сме с Господа чрез най-силните връзки и изявяването на любовта на нашия Отец трябва да поражда най-синовната обич и най-пламенната благодарност. Божиите закони са основани на най-неотменимата справедливост и са така оформени, че да носят щастие на тези, които ги съблюдават.",
      "В уроците по вяра, които Христос учи на планинския хълм, са разкрити принципите на истинската религия. Тя води човека до лична връзка с Бога. Истинското дете на Бога ще Го обича с цялото си сърце и ще обича ближния си както себе си. Ще бъде загрижен за нуждите на своите ближни. Истинската религия е делото на благодатта в сърцето, което прави в живота да се изявяват добри дела, подобно на извор, бликащ от живите потоци. Религията не се състои само в медитация и молитви. Светлината на християнина се проявява в добри дела и така се забелязва от другите. Религията не трябва да се откъсва от трудовия живот. Тя трябва да обхваща и да освещава всички наши занимания и начинания. Ако човек е истински свързан с Бога и с Небето, небесният Дух ще повлиява всички негови думи и действия. Той ще прославя Бог чрез делата си и ще води и други да се покланят пред Него."
    ]
  },
  {
    "day": "Януари 27",
    "title": "Да бъдем единни като Божи деца",
    "verse": "Защото всички сте Божии чеда чрез вяра в Исус Христос (Гал.3:26).",
    "content": [
      "Рядко намираме двама души – напълно еднакви. Сред човешките същества, както и сред нещата в природата, има разнообразие. Единството в разнообразието сред Божите деца – проявата на любов и търпение, независимо от различията – това е свидетелството, че Бог е изпратил Своя Син в света, за да спаси грешниците.",
      "Единството, съществуващо между Христос и учениците Му, не заличава ничия индивидуалност. В ум, цели и характер те са едно, но в същото време са отделни личности. Чрез сътрудничеството си със Светия Дух и чрез спазването на Божия закон човек става съучастник в Божественото естество. Христос води Своите ученици в жив съюз със Себе Си и с Отец. Чрез делото на Светия Дух в човешкия ум човекът става едно цяло с Исус Христос. Единството с Него създава здрава връзка и помежду ни. И тази връзка е най-убедителното доказателство пред света за величието и благородството на Христос, както и за силата Му да отнема греха.",
      "Силите на мрака имат малък шанс срещу вярващи, които се обичат един–друг, както Христос ги е възлюбил; които отказват да участват в отчуждение и борби; които винаги остават заедно и са любезни, учтиви, нежни, обичат вярата, която действа чрез любов и очиства душата. Трябва да имаме Христовия Дух, иначе не сме Негови.",
      "В единството има сила; в разделението – слабост.",
      "Колкото по-близка е връзката ни с Христос, толкова по-близка ще е и връзката помежду ни. Спорове и неприязън, егоизъм и гордост – всички те се борят за надмощие. Това са плодовете на разделеното сърце, отворено за нашепванията на врага на душите. Сатана ликува, когато може да посее семената на раздора.",
      "В единството има живот и сила, която не може да бъде придобита по друг начин."
    ]
  },
  {
    "day": "Януари 28",
    "title": "Радост в Господа",
    "verse": "Да Му бъде приятно моето размишление; аз ще се веселя в Господа (Пс.104:34).",
    "content": [
      "Оставете се изцяло в ръцете на Исус. Размишлявайте за великата Му любов и докато мислите за Неговото себеотрицание, за безграничната Му саможертва в името на човека, за да вярваме в Него, вашето сърце ще се изпълни със свята радост, с пълен мир и неописуема любов. Когато говорим с Исус и Го призоваваме в молитва, увереността ни в това, че Той е наш личен, любящ Спасител, ще се засилва; и Неговият характер ще ни изглежда все по-красив.",
      "Можем да се наслаждаваме на богатите пиршества на любовта; и когато напълно вярваме, че сме Негови по осиновение, тогава можем да предвкусваме Небето. Чакайте Господа с вяра! Той привлича към себе си душата ни, когато се молим, и ни помага да усетим скъпоценната Му любов. Стоим близо до Него и можем да имаме сладко общение с Него. Получаваме различни представи за нежността и състраданието Му и сърцата ни се съкрушават и топят при мисълта за любовта, която Той ни е подарил. Чувстваме наистина пребъдващия Христос в душата си.",
      "Нашият мир е като река – вълна след вълна на слава се лее в сърцето ни и ние наистина вечеряме с Исус и Той с нас. Усещаме в пълнота любовта на Бога и си почиваме в тази любов. Никой език не може да я опише – тя е отвъд знанието. Едно сме с Христос, животът ни е скрит с Него в Бога. Имаме увереността, че когато Той – нашият живот – се появи, и ние ще бъдем в Неговата слава. Със силна вяра можем да наречем Бога свой Баща. Независимо дали живеем, или умираме, ние сме Господни. Неговият Дух ни прави подобни на Исус Христос в нрав и поведение; и ние Го представяме пред другите.",
      "Когато Христос пребъдва в душата истински, това не може да се скрие. Той е като воден кладенец, извиращ за вечен живот. Не можем да не отразяваме христоподобието в характера си. И тогава нашите думи и поведение пораждат в останалите хора дълбока, пребъдваща и засилваща се любов към Исус. Така ние изявяваме пред света, че се променяме по образа на Спасителя."
    ]
  },
  {
    "day": "Януари 29",
    "title": "Изпълвайте ума си с небесната истина",
    "verse": "…чрез които се подариха скъпоценните нам и твърде големи обещания, за да станете чрез тях участници в Божественото естество, като сте избягали от произлязлото от страстите разтление в света (2 Петр.1:4).",
    "content": [
      "Дълг на всяко Божие дете е да съхранява в ума си небесната истина. И колкото повече го прави, толкова повече сила и яснота ще притежава умът, за да схваща дълбоките истини на Бога. Човек ще бъде все по-жив и по-ревностен, когато следва принципите на истината в ежедневието си.",
      "Това, което ще благослови човечеството, е духовният живот. Този, който е в хармония с Бога, постоянно ще черпи от Него сила. „Бъдете съвършени, както е съвършен вашият Отец на небето“. Наша житейска цел трябва да бъде да работим за усъвършенстването на християнския си характер, като винаги се стремим да следваме Божията воля. Усилията, започнати тук, ще продължат през вечността. Напредъкът, постигнат тук, ще бъде наш и през бъдещия ни живот.",
      "Тези, които са съучастници в Христовото смирение, чистота и любов, ще се наслаждават в Господа и ще разпръскват светлина и радост навсякъде около себе си. Мисълта, че Христос е умрял, за да ни осигури дара на вечния живот, е достатъчна, за да породи в сърцата ни най-искрена и гореща благодарност, а от устните ни да се излива най-възторжено хваление. Божиите обещания са богати, изобилни и безплатни. Всеки, който с Христовата сила се съобразява с условията, може да изисква тези обещания с цялото им богатство от благословения, за самия себе си. И когато е преизобилно снабден от Божията съкровищница, той може в житейския си път „да се обхожда достойно за Господа, да Му угажда във всичко“ (Кол.1:10); чрез благопристоен пример ще благославя ближните си и ще почита своя Създател. Докато Спасителят предпазва Своите последователи от самонадеяност, напомняйки им думите „без Мен не може да сторите нищо“, Той прибавя към тях за наше насърчение и щедрото обещание – „Който пребъдва в Мен, дава много плод“."
    ]
  },
  {
    "day": "Януари 30",
    "title": "Дървета, посадени при водни потоци",
    "verse": "Ще бъде като дърво, посадено при потоци води, което дава плода си на времето му и чийто лист не повяхва; във всичко, що върши, ще благоуспява (Пс.1:3).",
    "content": [
      "Опасности заплашват всяка пътека и този, който излезе победител, наистина ще пее песен на триумф в Божия град. Някои хора имат силни черти на характера, които постоянно трябва да бъдат въздържани. Ако бъдат оставени под контрола на Божия Дух, тези черти ще бъдат благословение; в противен случай ще се окажат за проклятие. Ако хората, носещи се на вълните на популярността, не станат лекомислени, то това ще е чудо на милостта. Ако се осланят на собствената си мъдрост, както мнозина други го правят, тяхната мъдрост ще се окаже глупост. Но ако несебелюбиво се предадат на Божието дело, без никога да се отклоняват от принципите, тогава Господ ще ги обгърне с вечната Си десница и ще бъде за тях мощен Помощник.",
      "Това е опасен век за всеки човек, имащ дарби, така ценни за Божието дело. Защото Сатана постоянно изпраща изкушенията си върху такива хора, опитвайки се да ги изпълни с гордост и амбиция. Когато Бог желае да ги използва, твърде често те стават независими и себедостатъчни; и се чувстват способни да се справят сами.",
      "Молитва и усилия, усилия и молитва ще бъдат задачата в твоя живот. Трябва да се молиш така, все едно резултатите и похвалата се дължат единствено на Бога; и да се трудиш така, все едно дългът е единствено твой. Ако искаш сила, можеш да я имаш. Само вярвай в Бога, в Неговото Слово, действай с вяра и благословенията ще дойдат. Тези, които имат смирено, вярващо и покаяно сърце, Бог ги приема и чува техните молитви. А когато Той помага, всички пречки се преодоляват. Небесните благословения, получени даром ежедневно, ще бъдат като хляба на живота за душата и ще помогнат на човека да израсне морално и духовно като дърво, посадено при водни потоци."
    ]
  },
  {
    "day": "Януари 31",
    "title": "Ще наследим всичко",
    "verse": "Който побеждава, ще наследи тези неща; Аз ще му бъда Бог, и той ще Ми бъде син (Откр.21:7).",
    "content": [
      "За да наследим всички неща, трябва да противостоим на греха и да го побеждаваме.",
      "Можем да имаме радост в Господа, ако пазим Неговите заповеди. Ако наистина нашето гражданство е небесно и сме собственици на безсмъртно наследство, на вечност, тогава нашата вяра ще действа чрез любов и ще очиства душата. Ние сме членове на небесното семейство – деца на вечния Цар, наследници на Бога и сънаследници с Христос. При Неговото идване ще получим короната на нетленния живот.",
      "Царят на небето желае да притежавате и да се радвате на всичко, което може да облагороди и издигне вашето същество и което може да ви направи годни да живеете с Него вечно, да съществувате наравно с живия Бог. Каква перспектива ни дава бъдещият живот! Какво очарование притежава! Колко широка, дълбока и неизмерима е Божията любов, изявена на човека!",
      "Привилегиите, подарени на Божите деца, са без мярка – да бъдем свързани с Исус Христос, Който е обожаван от всяко сърце в непадналите светове по цялата Вселена и където всеки език Го възхвалява; да бъдем Божии деца, да носим името Му, да станем членове на царското семейство; да сме наредени под знамето на Принц Емануил – Царят на царете и Господ на господарите.",
      "Божият Син е Наследник на всички неща и управлението и славата на всички земни царства са обещани на Него. Както Той е бил в света, така са и Неговите последователи. Те са Божи деца и са сънаследници с Христос; царството и управлението му принадлежат и на тях.",
      "При живот на послушание Той ще ви даде на мястото на света царство в самото небе. Ще ви даде вечна тежина на слава и живот през цялата вечност."
    ]
  },
  {
    "day": "Февруари 1",
    "title": "Давам сърцето си",
    "verse": "Сине мой, дай сърцето си на мен и очите ти нека внимават в Моите пътища (Пр.23:26).",
    "content": [
      "Бог казва на всеки от вас: „Сине мой, дай Ми сърцето си“. Той вижда вашия смут. Знае, че душата ви е болна от грях и желае да ви каже: „Греховете ти са простени“. Великият Лекар има лек за всяка болест. Той разбира вашето положение. Каквито и да са грешките ви, Той знае как да се справи с тях. Няма ли да Му се доверите?",
      "Божите благословения ще почиват върху всеки, който напълно му се предаде. Когато търсим Бога с цялото си сърце, ще Го намерим. Бог има сериозно отношение към нас и желае да вършим пълноценна работа за вечността. Излял е цялото Небе в един дар и няма причина да се съмняваме в любовта Му. Погледнете към Голгота!",
      "Бог ви моли да Му предадете сърцето си. Вашата сила, дарби, обич, трябва да бъдат предадени на Него, за да работи във вас и вие да искате и да вършите всичко, което Му е угодно. И да ви приготви за вечен живот.",
      "Когато Христос живее в сърцето, човек така се изпълва с любовта Му, с радостта от общуването с Него, че прилепва към Исус и съзерцавайки Го, губи своето его. Любовта към Христос ще бъде извор за действие. Тези, които чувстват принуждаващата Божия любов, не питат колко малко да се даде, за да се посрещнат изискванията на Бога. Не търсят ниския стандарт, но се стремят към съвършено съгласие с волята на своя Изкупител. Със силно желание предават всичко свое и проявяват интерес, съразмерен със стойността на целта, към която се стремят.",
      "Бог желае именно покорния, готов да се учи дух. Този, който дължи на молитвата своите отлични постижения, показва, че те извират от едно любящо и покорно сърце."
    ]
  },
  {
    "day": "Февруари 2",
    "title": "Молете се сутрин",
    "verse": "Господи, на ранина ще чуеш гласа ми; на ранина ще отправям молитвата си към Теб и ще очаквам (Пс.5:3).",
    "content": [
      "Първият дихателен порив на душата трябва да бъде за присъствието на Исус. „Без Мен не можете да сторите нищо“, казва Той. Именно от Исус се нуждаем; Неговата светлина, Неговият живот и Дух трябва да са наше притежание непрекъснато. Нуждаем се от Него всеки миг. И сутрин нека да се молим: така както слънцето осветява хоризонта и изпълва света със светлина, така Слънцето на Правдата да огрее всяко кътче в ума и сърцето ни и да направи всички нас светлина в Господа. Не можем без Неговото присъствие нито миг. Врагът знае кога предприемаме нещо без нашия Господ и дебне, готов да изпълни ума ни със своите зли предложения, така че да загубим своята устойчивост. Копнежът на Господа е от миг на миг да пребъдваме в Него и така да бъдем едно цяло с Него.",
      "Божието намерение е всеки от нас да бъде съвършен в Него, за да представим пред света съвършенството на характера Му. Иска да бъдем свободни от греха, за да не носим разочарование на Небето, за да не наскърбяваме нашия Небесен Изкупител. Не иска да изповядваме християнството и в същото време да не се възползваме от тази благодат, която е способна да ни направи съвършени, така че в нищо да не се намерим недостатъчни.",
      "Молитвата и вярата ще сторят това, което никоя сила на земята не може да постигне. Като цяло рядко сме поставяни в една и съща позиция два пъти. Постоянно имаме нови ситуации и нови изпитания, през които да минаваме. И тогава старите опитности не могат да бъдат достатъчен водител. Трябва да имаме постоянен приток на светлина от Бога. Христос винаги изпраща вести до хората, които се вслушват в гласа Му.",
      "Част от Божия план е да ни дава в отговор на молитвата с вяра онова, което не би ни дал, ако не сме го поискали."
    ]
  },
  {
    "day": "Февруари 3",
    "title": "Библията ни води към нов живот",
    "verse": "…тъй като се възродихте не от тленно семе, а от нетленно – чрез Божието слово, което живее и трае [до века] (1 Петр.1:23).",
    "content": [
      "В Библията е разкрита Божията воля. Истините от Божието слово са произнесени от Всевишния. Този, който направи тези истини част от живота си, се превръща във всеки смисъл в ново създание. Не му се дават нови умствени способности, но тъмнината, която чрез невежество и грях е замъглявала възприятията му, бива премахната. Думите „ново сърце ви давам“ означават „давам ви нов ум“. Промяната на сърцето винаги е съпътствана от ясно убеждение за християнския ни дълг, от разбиране на истината. Този, който отдава на Писанията задълбочено, молитвено внимание, ще се сдобие с ясно разбиране и с трезва преценка. Ще се забележи, че след обръщането си към Бога е достигнал до по-високо ниво на интелигентност.",
      "Библията съдържа принципите, лежащи в основата на всяко истинско величие, на истинския просперитет, независимо дали се отнася до отделна личност, или нация. Този народ, който осигурява свободно разпространение на Писанието, отваря пътя за развитие и разширяване кръгозора на човешките умове. Четенето на Библията носи светлина сред мрака. Когато се изучава Божието слово, в него се откриват животворни истини. В живота на хората, които се вслушват в неговите учения, ще има постоянен поток от щастие, който ще благославя всички около тях.",
      "Хиляди са черпили вода от този „кладенец на живота”, и въпреки това той не се е изчерпал. Хиляди са поставяли Господа пред себе си, и съзерцавайки Го, са се променяли по Неговия образ. Духът им гори, когато говорят за Неговия характер, когато разказват какво е Христос за тях и какво са те за Него. Още хиляди други могат да се включат в изследване тайните на спасението. Всяко ново изследване ще разкрие нещо още по-интересно, което досега не е било разкрито."
    ]
  },
  {
    "day": "Февруари 4",
    "title": "Духът ще прослави Христос в мен",
    "verse": "Той Мен ще прослави, защото от Моето ще взема и ще ви известява (Йоан 16:14).",
    "content": [
      "С тези думи Христос изявява коронното дело на Светия Дух. Духът прославя Христос като Го превръща в обект на върховно внимание, и Спасителят става насладата, радостта на човека, в чието сърце се извършва тази промяна.",
      "Покаянието пред Бога и вярата в Исус Христос са плодовете на обновителната сила на благодатта от Духа. Покаянието представя процеса, чрез който душата се стреми да отразява Христовия образ в света.",
      "Христос дава на хората диханието на Своя собствен Дух и собствения Си живот. Светият Дух влага цялата Си енергия да действа в човешкото сърце и ум. Божията благодат засилва и умножава способностите ни и всяко усъвършенстване на нашето естество идва в подкрепа на делото за спасяване на души. Чрез сътрудничество с Христос Божиите чеда са едно цяло в Него и в човешката си слабост получават силата да вършат делата на Всемогъщия.",
      "Целта на християнския живот трябва да бъде да се облечем с Христос и да ставаме все по-подобни на Него. Синовете и дъщерите на Бога трябва да напредват в уподобяването си на Христос – нашия Пример. Ежедневно трябва да съзерцават славата Му и да размишляват върху Неговото несравнимо величие.",
      "О, дано кръщението на Светия Дух дойде върху вас, за да бъдете изпълнени с Него! Тогава ден след ден ще ставате все по-преобразени по Христовия образ; и при всяко действие в живота ви ще идва въпросът: „Това ще прослави ли моя Господ?“. С търпеливо постоянство в добри дела ще се стремите да Го прославяте и почитате, и ще получите дара на безсмъртието."
    ]
  },
  {
    "day": "Февруари 5",
    "title": "Цялата земя ще бъде просветена",
    "verse": "След това видях друг ангел, който слизаше от небето, имайки голяма власт; и земята се просвети от неговата слава (Откр.18:1).",
    "content": [
      "Краят на всичко е близо. Бог въздейства върху всеки ум, който е отворен да приеме влиянието на Неговия Свети Дух. Изпраща вестители, които да занесат предупреждението до всяко място. Бог изпитва посвещението на Своите църкви и тяхната готовност да проявяват послушание към водителството на Духа. Познанието ще се увеличава. Небесните вестители ще бъдат навсякъде, търсейки по всякакъв възможен начин да предупредят хората за идващия съд и да представят радостната вест за спасение чрез нашия Господ Исус Христос. Стандартът на правдата ще бъде издигнат. Божият Дух влияе върху човешките сърца и онези, които откликнат на това влияние, ще станат светлина в света. Те ще отиват навсякъде, за да предадат и на другите светлината, която са получили, както стана при слизането на Духа на Петдесятница. И когато тяхната светлина свети, те ще получават още и още от силата на Духа. Земята ще бъде просветена от Божията слава.",
      "Тази вест ще приключи със сила и мощ, надминаващи среднощния вик. Божи служители, заредени със сила отгоре, с блеснали от свято посвещение лица, ще прогласяват небесната вест.",
      "Мнозина ще хвалят Бога. Болни ще бъдат изцелявани и много други чудеса ще се извършват. Вижда се застъпнически дух, какъвто е проявяван по времето на Петдесятница. Стотици и хиляди посещават семейства и отварят пред тях Божието слово. Сърца се обръщат чрез силата на Светия Дух. Наблюдава се дух на истинско обръщане. Навсякъде врати се отварят за прогласяване на истината. Светът е просветен от небесно влияние."
    ]
  },
  {
    "day": "Февруари 6",
    "title": "Не бива принципите да се жертват заради мира",
    "verse": "Мир ви оставям; Моя мир ви давам; Аз не ви давам както светът дава. Да се не смущава сърцето ви, нито да се бои (Йоан 14:27).",
    "content": [
      "Винаги е имало и винаги ще има две групи на земята до времето на края – вярващите в Исус и тези, които Го отхвърлят. Грешниците, независимо колко са зли, противни и корумпирани, чрез вяра в Него могат да бъдат очистени с помощта на Словото Му. Тези, които отхвърлят Христос и отказват да вярват в истината, ще бъдат изпълнени с горчивина срещу приелите Исус като личен Спасител. Но хората, които вярват в Него, са трогнати и покорени от изявената Негова любов и от Неговото смирение, страдание и смърт в тяхно име.",
      "Мирът, който Христос дава на Своите ученици и за който се моли, е мирът, роден от истината, който не бива да бъде потъпкан заради раздори. Без него идват войни и конфликти, ревност, завист, омраза. Но Христовият мир не е нещо, което светът дава или отнема. Той може да устои и сред дебненето на шпиони, и сред най-яростната опозиция на Божиите врагове. Христос дори за миг не се опитва да купи мир, предавайки светите Си принципи. Мир не се постига чрез компромис с принципите. Фатална грешка е от страна на Божиите деца да се стремят да хвърлят мост над бездната, която разделя децата на светлината от тези на мрака, като жертват даден принцип, като правят компромис с истината. Така предават Христовия мир, за да се помирят или сприятелят със света. Тази цена е твърде скъпа, за да бъде платена от Божиите деца. Нека последователите на Христос решат в себе си, че никога няма да извършат компромис с истината, никога няма да предадат дори и точица от нея заради света. Нека имат в себе си мира на Христос!"
    ]
  },
  {
    "day": "Февруари 7",
    "title": "Ще обичам както Христос обича",
    "verse": "По това ще познаят всички, че сте Мои ученици, ако имате любов помежду си (Йоан 13:35).",
    "content": [
      "Ако искаме да бъдем истинска светлина в света, трябва да проявяваме любящия и състрадателен дух на Христос. Да обичаме като Него и да показваме несебичност по всяко време и навсякъде означава, че е нужно да практикуваме самоконтрол.. Означава, че трябва да пръскаме около себе си любезни думи и поведение. Това не струва нищо на даващия, но оставя след себе си скъпоценен аромат. Влиянието му за добро е безценно. Не само за получателите, но и за дарителя това е благословение, защото всичко се отразява върху него след това. Истинската любов е ценно качество от небесен произход, което увеличава своя аромат, когато се разпръсква върху другите.",
      "Бог желае Неговите деца да помнят, че за да Го прославят, трябва да отдават обичта си на онези, които най-много се нуждаят от нея. Никой от хората, с които влизаме в контакт, не трябва да бъде пренебрегнат. Нека няма никакъв егоизъм в погледа, в думите или в делата към нашите ближни, независимо от тяхното положение, независимо дали стоят високо или ниско, дали са бедни или богати. Любовта, която отправя нежни думи само към малцина, докато към другите се отнася със студенина и безразличие, не е любов, а себичност. По никакъв начин такова отношение не би съдействало за доброто на души или за прославяне на Бога. Не бива да проявяваме любов само към един или двама.",
      "Хората, които се къпят в светлината на Христовата правда, а отказват да я отразят в живота си и към другите, скоро ще изгубят сладките и ярки лъчи на небесната благодат, които егоистично са пазели само за малцина. На егото не бива да се позволява да избира за себе си неколцина, и за най-нуждаещите се да няма нищо. Любовта ни не трябва да се запечатва само за специални хора. Счупете „шишенцето” и ароматът ще изпълни къщата."
    ]
  },
  {
    "day": "Февруари 8",
    "title": "Ще пея на Господа",
    "verse": "Който принася жертва на хвала, той Ме прославя; и на онзи, който оправя пътя си, ще покажа Божието спасение (Пс.50:23).",
    "content": [
      "Елате при Христос такива, каквито сте – грешни и нуждаещи се – и Той ще ви даде водата на живота. Искате вяра, която да премине и през най-адската сянка, хвърлена от Сатана върху пътя ви. Врагът неуморно изобретява забавления и моди, които да отвличат умовете на човеците и те да не могат да отделят време за размишление. Научете децата си да прославят Бога, а не да задоволяват себе си. Те са Негови деца – Негови по сътворение и по изкупление. Научете ги да отбягват забавленията и прищевките на този пропаднал век. Пазете умовете им чисти и свети пред погледа на Господа. Хвалете Бога. Нека вашите разговори, вашата музика и песни да прославят Този, Който е сторил толкова много за вас. Хвалете Бога тук и после ще сте годни да се присъедините към небесния хор, когато влезете в Божия град. Ще положите блестящите си корони в нозете на Исус, ще вземете златните си арфи и ще изпълните небесата с музика. Ще Го хвалим с безсмъртни устни.",
      "И когато нашият Изкупител ни води към трона на Безкрайния, осиян от Божията слава, ще доловим хвалебствените и благодарствени химни на небесния хор, застанал около трона. Когато ехото от ангелските песни се чуе в земните ни домове, тогава сърцата се приближават повече до небесните певци. Единството с Небето започва на земята. Тук се учим на „нотите” на това хваление.",
      "Славете Господа! Говорете за Неговата милост! Разказвайте за Неговата сила! Подсладете атмосферата, която заобикаля вашата душа! Хвалете със сърце, душа и глас Този, Който е светлината на лицето ви – вашия Спасител и Бог!"
    ]
  },
  {
    "day": "Февруари 9",
    "title": "Израстването в благодатта започва у дома",
    "verse": "Господ ще даде благодат и слава; няма да лиши от никакво добро ходещите с незлобие(Пс.84:11).",
    "content": [
      "Много хора не израстват в благодатта, защото не успяват да култивират религията у дома.",
      "Членовете на семейството трябва да показват, че постоянно притежават сила, получена от Христос. Трябва да се усъвършенстват във всеки навик и практика, като по този начин свидетелстват, че разбират винаги какво означава да си християнин.",
      "Тези, които са християни у дома, ще бъдат християни и в църквата, и в света.",
      "Благодатта вирее само в сърце, което е винаги готово да получи скъпоценните семена на истината. Тръните на греха ще растат на всякаква почва; не им е нужно култивиране. Но благодатта трябва грижливо да се култивира. Тръните и бодилите винаги са готови да изникнат, затова и плевенето постоянно трябва да ги изпреварва.",
      "Това, което прави характера красив у дома, е същото, което ще го направи красив и в небесните жилища. Ако искате да бъдете светлина за този свят, тази светлина трябва да грее и във вашия дом. Там трябва да онагледите християнските си качества – да бъдете любящ, търпелив, добър и в същото време непоклатим човек. Нужно е постоянно да се стремите към по-висша култура на ума и душата. Като смирено Божие дете, учете се в Христовото училище. Стремете се към всекидневно подобряване на вашите способности и сили, за да сте годни да извършите най-доброто и цялостно дело у дома – чрез поучение и пример. Нека светлината на небесната благодат да осветява характера ви, за да има слънчева светлина и във вашия дом.",
      "Мярката за вашето християнство се измерва чрез естеството на домашния ви живот. Христовата благодат помага на своите притежатели да превърнат дома си в щастливо място, пълно с мир и спокойствие."
    ]
  },
  {
    "day": "Февруари 10",
    "title": "Бог умножава дарбите ми",
    "verse": "Хубаво, добри и верни слуго! В малкото си бил верен – над многото ще те поставя; влез в радостта на господаря си (Мат.25:21).",
    "content": [
      "Бог ни дава дарби, които да използваме за Него. На един дава пет таланта, на друг два, на трети – един. Нека този с единия талант да не мисли да го скрие от Бога. Бог знае къде е скрит. Той знае, че по този начин нищо не се прави за Него. Когато Господ се завърне, ще пита Своите служители: „Какво направихте с дарбите, които ви поверих?“. И когато тези, които са получили по пет и по два таланта, Му разкажат как са търгували с тях и как са ги удвоили. Тогава Той ще им отвърне: Хубаво, добри и верни слуго! В малкото си бил верен – над многото ще те поставя; влез в радостта на господаря си“. Така ще каже и на онзи, който е усъвършенствал и единия му поверен талант.",
      "На този, който притежава един талант, казвам: Знаеш ли, че този талант, ако е правилно използван и усъвършенстван, би спечелил за Господа още сто таланта? Как? – питате вие. Използвайте дарбата си за обръщането на един човек, който да разбере какво е Бог за него и какво може да бъде той за Господа. Нека този човек застане на страната на Бога и когато дарява светлина и на другите, той ще се превърне в средство за водене на много души при Спасителя. Чрез правилната употреба на една дарба стотици могат да получат истината. Думите „Браво!“ не се казват на хората с най-многото дарби, а на тези, които с искреност и вярност са използвали способностите си за Господа.",
      "Велико дело трябва да се извърши в нашия свят и ние сме отговорни за всеки лъч светлина, който е огрял пътя ни. Разнасяйте тази светлина и ще получите още повече от нея. Големи благословения ще се излеят върху хората, които използват правилно дарбите си."
    ]
  },
  {
    "day": "Февруари 11",
    "title": "Пазете храма на тялото си",
    "verse": "Не знаете ли, че сте храм на Бога, и че Божият Дух живее във вас? (1 Кор.3:16).",
    "content": [
      "Бог ви е дал обиталище, за което да се грижите и да пазите в най-добро състояние за Негова служба и слава. Вашето тяло не е ваша собственост. „Не знаете ли, че сте храм на Бога, и че Божият Дух живее във вас?“",
      "Здравето е благословение, което малцина ценят. Животът ни е свят дар, който само Бог може да ни помогне да пазим и да го използваме за Негова прослава. Но Този, Който е оформил чудната структура на тялото, ще положи и специални грижи, за да го опази, стига хората да не Му попречат. За всяка способност, която ни е поверил, Той ще ни помогне да я усъвършенстваме и да я използваме според волята на Дарителя.",
      "Младостта е времето за установяване на добри навици, за поправяне на лошите, които вече са придобити, за постигане и поддържане на силен самоконтрол. Това е време, когато трябва да се поставят планове и егото да се подчини на навика всички житейски действия да се съобразяват с волята на Бога.",
      "Светият храм на нашето тяло трябва да се пази чист и неопетнен, за да може Светият Дух да живее там. Нужно е да пазим вярно тази Божия собственост, защото всяка злоупотреба ще скъси продължителността на живота ни и възможността той да бъде за Божия прослава. Помнете, че трябва да посветим всичко свое – душа, тяло и дух – на Бога. Всичко наше е Негово изкупено притежание и трябва да го използваме мъдро до края, за да запазим дара на живота. Когато правилно използваме силите си в пълната им степен по най-полезен начин, като поддържаме всеки орган да бъде здрав и нашият ум, сили и мускули да работят хармонично – тогава можем да служим най-пълноценно на Бога.",
      "Щом правим всичко по силите си, за да сме здрави, тогава можем да очакваме да дойдат и благословените резултати. Можем и с вяра да молим Бог да благослови усилията ни за запазване на нашето здраве."
    ]
  },
  {
    "day": "Февруари 12",
    "title": "Веселото сърце е благотворно лекарство",
    "verse": "Веселото сърце е благотворно лекарство (Пр.17:22).",
    "content": [
      "Връзката, която съществува между ума и тялото, е много интимна. Когато едното е засегнато, страда и другото. Състоянието на ума влияе върху здравето в доста по-голяма степен, отколкото мнозина осъзнават. Много от болестите, от които хората страдат, са резултат на умствена депресия. Тъгата, безпокойството, недоволството, угризенията на съвестта, вината, недоверието – всички те съсипват житейските сили и приканват упадъка и смъртта.",
      "Болестта понякога се създава и често силно се влошава чрез въображението. Много хора са инвалиди за цял живот, а биха могли да са добре, ако само се възприемаха като здрави.",
      "Куражът, надеждата, вярата, състраданието и любовта подпомагат здравето и удължават живота. Удовлетвореният ум и веселият дух са здраве за тялото и сила за душата.",
      "Благодарността, радостта, добротата и доверието в Божията любов и грижа – това са най-големите пазачи на здравето.",
      "Силата на волята и важността на самоконтрола също оказват голяма помощ в запазването и възстановяването на здравето, докато гневът, недоволството, егоизмът и порочността го потискат и съсипват.",
      "Съществува една психологическа истина в библейския стих „Веселото сърце е благотворно лекарство” – истина, която трябва да обмислим внимателно.",
      "Истинните принципи на християнството разкриват пред всички един източник на неоценимо щастие.",
      "Трябва да насърчаваме веселото, спокойно и пълно с надежда състояние на ума –нашето здраве зависи от това дали го правим."
    ]
  },
  {
    "day": "Февруари 13",
    "title": "Благодарност и хвала",
    "verse": "Влезте в портите Му със славословие и в дворовете Му – с хваление; славословете Го и благославяйте името Му (Пс.100:4).",
    "content": [
      "Ако посветим сърцето и ума си в служба на Бога, вършейки делото Му и вървейки в стъпките на Исус, нашите сърца ще станат свещени арфи и всеки техен акорд ще издига хваление и благодарност към Агнето, изпратено от Бога да отнеме греховете на света.",
      "Христос желае мислите ни да са насочени към Него. Отместете погледа си от себе си към Исус Христос – Източника на всяко благословение, на всяка благодат, на всичко ценно и значимо за Божите деца.",
      "Господ Исус е нашата сила и щастие, великата съкровищница, от която винаги можем да черпим сили. Когато Го изучаваме, когато говорим за Него, когато все повече Го съзерцаваме, когато се възползваме от благодатта Му и приемаме предложените от Него благословения, тогава имаме нещо, с което да помагаме и на другите. Изпълнени с благодарност, ще подаряваме на околните благословенията, които са ни дадени безплатно. Така получавайки и дарявайки, ще израстваме в благодатта. От устните ни ще се излива постоянен поток на хвала и благодарност. Сладкият Исусов Дух ще разпалва признателност в сърцата и душите ни, ще ни изпълва с чувство на сигурност. Неизменната и неизчерпаема правда на Христос ще стане наша чрез вяра.",
      "Нека новите благословения на всеки нов ден събуждат хваление в сърцата ни за тези знаци на Неговата любяща грижа.",
      "Когато отворите очи сутрин, благодарете на Бога, че ви е запазил през нощта. Благодарете Му за мира в сърцето ви. Сутрин, по обед и вечер нека вашата благодарност се въздига като сладък аромат към Небето.",
      "Божиите ангели, хиляди по хиляди, ни пазят от зло и отблъскват силите на мрака, които се стремят да ни унищожат. Нямаме ли причина да бъдем благодарни във всеки миг, дори когато явни трудности се изпречват на пътя ни?"
    ]
  },
  {
    "day": "Февруари 14",
    "title": "Любовта лекува много рани",
    "verse": "Възлюбени, да любим един другиго, защото любовта е от Бога; и всеки, който люби, роден е от Бога и познава Бога (1 Йоан.4:7).",
    "content": [
      "От християнска гледна точка любовта е сила. В този принцип се съдържат интелектуална и духовна мощ. Чистата любов има специалната способност да върши добро и не може да прави нищо друго, освен добро. Тя ни предпазва от дисбаланс и нещастие, и носи най-истинска радост. Богатството често води до корупция и разруха; насилието може само да наранява, но истината и добротата са качества на истинската любов.",
      "Човек, който е в мир с Бога и с ближните си, не може да бъде нещастен. В сърцето му няма завист и злото не ще намери място там. Омразата също не може да съществува в него. Сърцето, което е в хармония с Бога, е издигнато над ядовете и изпитанията в този живот.",
      "Посаденото от Сатана в сърцето – завист, ревност, зложелателство, зли думи, липса на търпение, предразсъдъци, егоизъм, пожелание и суета – трябва да бъдат изкоренени. Ако тези зли неща останат в душата, те ще донесат плод, чрез който мнозина ще се омърсят. Много са хората, които култивират отровните растения, и те унищожават скъпоценните плодове на любовта и опорочават душата.",
      "Единствено любовта, извираща от Христовото сърце, може да лекува. Само Той, в Когото тази любов се лее, подобно на жизнения сок в дървото или кръвта в тялото, може да възстанови наранената душа.",
      "Средствата на любовта имат чудна сила, защото са от небесен произход. Мекият отговор, който „отвръща гнева“, любовта, която „дълго търпи и е милостива“, обичта, която „покрива множество грехове“ – ако се научим на тях, животът ни ще бъде надарен с целителна сила! Как само би се променил животът ни и на земята бихме предвкусили Небето!"
    ]
  },
  {
    "day": "Февруари 15",
    "title": "Колко приятни са на място казаните думи",
    "verse": "Дума, казана на място, е като златни ябълки в сребърни съдове (Пр.25:11).",
    "content": [
      "По време на едно празненство Христос води разговора и дава много ценни уроци. Присъстващите Го слушат. Та нали Той е излекувал болните им, утешил е скърбящите и е прегърнал децата им в обятията Си. Бирници и грешници са привлечени от Него, и когато Той говори, вниманието им се приковава върху думите Му.",
      "Христос обучава учениците Си как да се държат в компанията на други хора. Обучава ги по отношение на задълженията и нормите на социалния живот, които са същите като законите на Божието царство. Учи учениците чрез примери, че когато посещават някое публично събиране, не е нужно да казват нещо. Неговите разговори на празненства се различават значително от тези, които са се провеждали на такива места в миналото. Всяка изговорена от Него дума е аромат от живот към живот. Той говори с яснота и простота. Думите Му са като златни ябълки в сребърни съдове.",
      "Общуването с Христос – колко неописуемо ценно е то! И е наша привилегията да му се наслаждаваме. Когато чуват думите на Христос, първите ученици чувстват нуждата си от Него. Те Го търсят, намират Го и тръгват след Него. С Него са и в къщата, и на трапезата, и във вътрешната стаичка, и на полето. С Него са като ученици със своя учител, ежедневно приемащи уроците на святата истина, изговорени от устните Му. Гледат на Него, както слугите гледат на своя господар. Служат Му с радост и охота.",
      "Голяма важност се придава на нашите взаимоотношения. Можем да си създадем такива, които са приятни и полезни, но никое от тях не е така ценно, както връзката между смъртния човек с безсмъртния Бог. Когато имаме този съюз с Бога, тогава думите на Христос пребъдват в нас. Резултатът ще бъде едно очистено сърце, един благоразумен живот и неопетнен характер. Единствено чрез личното си познанство и чрез връзката си с Христос можем да станем подобни на Него – безценния и безгрешен пример."
    ]
  },
  {
    "day": "Февруари 16",
    "title": "Исус и приятелите Му във Витания",
    "verse": "А Исус обичаше Марта и сестра й, и Лазар (Йоан 11:5).",
    "content": [
      "Има един дом, който Исус обича да посещава – дома на Лазар, Марта и Мария; защото в атмосферата на любов и вяра Неговият дух си почива.",
      "Един от най-твърдите Христови ученици е Лазар от Витания. От първата им среща нататък вярата му в Христос е силна. Любовта му към Него е дълбока и той е много обичан от Спасителя. Именно за Лазар се извършва едно от най-великите чудеса на Исус. Спасителят благославя всички, които търсят помощта Му. Обича цялото човешко семейство; но с някои е свързан чрез особено нежна връзка. Сърцето Му е привързано със здрава нишка към семейството от Витания. А за един от тях Той извършва най-чудното Си дело.",
      "В дома на Лазар Исус често намира покой. Спасителят няма Свой дом. Зависим е от гостоприемството на приятелите и учениците Си. И често, когато е изморен и копнеещ за човешко приятелство, Той с радост прибягва до това спокойно семейство, далеч от подозренията и завистта на гневните фарисеи. Тук намира искрено посрещане, чисто и свято приятелство. Тук може да говори с простота и съвършена свобода, знаейки, че думите Му ще бъдат разбрани и оценени.",
      "Нашият Спасител цени тихия дом и внимателните слушатели. Копнее за човешка нежност, любезност и обич. Хората, приемащи небесните наредби, които Той винаги е готов да разкрие, са изобилно благословени. Множествата трудно слушат, а в дома във Витания Христос намира почивка от изморителните борби в публичния живот. Там Той отваря пред признателните души страниците на Своето Провидение. В тези частни разговори разкрива онова, което не успява да изкаже пред смесените тълпи. С приятелите Си не е нужно да говори с притчи."
    ]
  },
  {
    "day": "Февруари 17",
    "title": "Давайте на другите водата на живота",
    "verse": "…а който пие от водата, която Аз ще му дам, няма да ожаднее до века; но водата, която ще му дам, ще стане в него извор на вода, която извира за вечен живот (Йоан 4:14).",
    "content": [
      "В разговора Си със самарянката, вместо да омаловажи Якововия кладенец, Христос представя нещо по-добро. Обръща темата към съкровището, което може да подари на жената като нещо по-добро от това, което тя притежава – а именно жива вода, радостта и надеждата на евангелието.",
      "С каква грижа се отнася Христос към тази единствена жена! Колко пламенни и красноречиви са думите Му! Когато ги чува, тя оставя стомната си и тръгва към града, разказвайки на всеки срещнат: „Елате и вижте човека, който ми каза всички неща, които съм сторила. Не е ли този Христос?“ Четем, че много от самаряните са повярвали в Него. А кой може да оцени влиянието, което тези стихове са оказали за спасението на души през годините оттогава до днес!",
      "Исус влиза в лична връзка с хората. Не стои далеч и настрана от тези, които се нуждаят от помощта Му. Влиза в домовете им, утешава жалеещите, изцелява болните, пробужда нехайните и не спира да върши добро. И ако следваме стъпките Му, би трябвало да вършим същото. Да отдаваме на хората същата помощ, която Той им отдава.",
      "Господ желае Словото Му да бъде занесено до всяка душа. До голяма степен това трябва да се постигне с личен труд. Това е и Христовият метод. Делото Му се състои предимно от лични разговори. Той с вярност се отнася дори към аудитория от една –единствена душа. След това чрез нея вестта Му се разнася и до хилядите останали. Има множества, които никога няма да бъдат достигнати от евангелието, ако то не бъде занесено до тях."
    ]
  },
  {
    "day": "Февруари 18",
    "title": "Помнете особено нуждаещите се членове на църквата",
    "verse": "И така, доколкото имаме случай, нека правим добро на всички, а най-вече на своите по вяра (Гал.6:10).",
    "content": [
      "В известен смисъл Христос възлага върху църквата Си дълга да се грижи за нуждаещите се сред своите членове. Той страда, когато бедните са оставени в периферията. Винаги ще ги има сред нас и Той полага върху църковните членове личната отговорност да се грижат за тях. Както членовете на едно истинско семейство се грижат един за друг, като служат на болните, подкрепят слабите, обучават невежите и неопитните, така трябва и „семейството на вярата“ да се грижи за своите нуждаещи се и безпомощни членове.",
      "Дълг на всяка църква е да взема внимателни и благоразумни мерки за грижата относно своите бедни и болни.",
      "Всяко пренебрежително отношение от страна на тези, които се смятат за Христови последователи, всеки отказ да облекчат нуждите на свой брат или сестра, носещи бремето на бедността и потисничеството, се записва в небесните книги като дело, сторено на Христос. Какъв ден на разплата Господ ще има с много, много хора, които споделят думите Му с другите, но не проявяват съчувствие и уважение към свой брат във вярата, който няма този късмет и успех в живота като тях.",
      "Истинският християнин е приятел на бедните. Той се отнася към своя смутен и нещастен брат, както би се отнасял към деликатно, нежно и чувствително цвете. Бог желае Неговите работници да се движат сред болните и страдащите като вестители на Неговата любов и милост. Той ни наблюдава как се отнасяме един към друг, дали се държим подобно на Христос към всички – богати и бедни, висши и нисши, свободни и роби.",
      "Няма съмнение по отношение на бедните. Трябва да им се помага на всяка цена, при всеки възможен случай."
    ]
  },
  {
    "day": "Февруари 19",
    "title": "Това, което Бог обича най-много, е красивият характер",
    "verse": "И нека бъде върху нас благоволението на Господа, нашия Бог (Пс.90:17).",
    "content": [
      "Бог обожава красивото, но най-много обича красивия характер. Именно красотата на характера не умира, но ще трае през безкрайните векове на вечността.",
      "Великият Художник е помислил за лилиите, създавайки ги толкова красиви, че засенчват славата на Соломон. Колко много повече е загрижен за човека, създаден по образ и слава на Бога. Господ копнее да види децата Си как разкриват характер по Негово подобие. Както слънчевите лъчи извайват в цветята техните разнообразни и деликатни багри, така Бог извайва у човека красотата на Своя собствен характер.",
      "Всички, които избират Христовото царство на любовта, правдата и мира, поставяйки неговите интереси над всичко останало, се свързват с небесния свят и всяко благословение, което им е нужно, ще бъде тяхно. В книгата на Божието провидение, в книгата на живота, всеки от нас има своята страница. Тя съдържа всеки момент от нашата житейска история – дори космите на главата ни са преброени. Божиите деца никога не липсват от съзнанието на Бога.",
      "Светската показност, независимо колко е внушителна, няма стойност пред Бога. Над видимото и временното Той цени невидимото и вечното. И най-отбраното произведение на изкуството не притежава никаква красота, в сравнение с красотата на характера – плод на делото на Светия Дух у човека.",
      "Христос е дошъл на земята и е застанал пред човешките деца с изобилната любов на вечността. Това е съкровището, което трябва да получим, да изявим, да изваем у себе си, чрез своята връзка с Него.",
      "Трябва да се отличаваме от света, защото Бог е поставил печата Си върху нас, защото в нас Той изявява собствения Си характер."
    ]
  },
  {
    "day": "Февруари 20",
    "title": "Съучастници в Божите обещания",
    "verse": "…чрез които се подариха скъпоценните нам и твърде големи обещания, за да станете чрез тях участници в Божественото естество, като сте избягали от произлязлото от страстите разтление в света (2 Петр.1:4).",
    "content": [
      "Всяко обещание в Божието слово ни дава насърчението, че може да бъдем съучастници в Божественото естество. Това е възможността да разчитаме на Бога, да вярваме на Словото Му, да вършим делата Му и да направим всичко това като участваме в Божественото естество на Христос. Тази възможност е по-ценна за нас от всички богатства на света. Нищо на земята не може да се сравни с нея. Когато се хванем здраво за силата, която е така близо и на наше разположение, получаваме силната надежда, че можем да разчитаме изцяло на Божите обещания. Хващайки се за възможностите, които са в Христос, ние ставаме Божии синове и дъщери.",
      "Всеки истински вярващ в Христос е участник в Божественото естество и има сила, с която да превъзмогне всяко изкушение. Няма да падне под изкушения, нито ще бъде оставен да претърпи поражение. Във време на изпитания той ще изисква обещанията и с тях ще избяга от покварите и страстите в този свят.",
      "За да ни направи участници в Божественото естество, Небето ни е подарило най-скъпоценното си съкровище. Божият Син е оставил царската Си мантия и короната Си, и е дошъл на нашата земя като малко дете. Посветил е Себе Си да живее съвършен живот от младенец до зрял човек. Явил се е в един паднал свят като представител на Отец. И е пожелал да умре в името на изгубената раса. Какво дело е това! Не намирам думи да го обясня; то е толкова, толкова чудесно!",
      "Чрез Своя живот на саможертва и позорна смърт Исус е направил възможно за нас да участваме в Неговата Божественост и да избягаме от покварите в света. Ако сте участници в Божественото естество, ден след ден ще придобивате живота, който е характерен за Бога. Ден след ден ще пречиствате вярата си в Исус и ще следвате Неговия пример. Ще израствате по Негово подобие, докато не застанете съвършени пред Него."
    ]
  },
  {
    "day": "Февруари 21",
    "title": "Почит към Божия дом",
    "verse": "Съботите Ми да пазите и светилището Ми да почитате. Аз съм Господ (Левит 19:30).",
    "content": [
      "Бог е велик и свят. И за смирения вярващ човек Неговият дом на земята, мястото, където Неговите люде се събират за поклонение, е като врата към небето. Хвалебствените песни, думите, изговорени от Христовите служители, са определени от Бога средства, които да приготвят един народ за небесната църква, за по-висшето богослужение там.",
      "Когато влизат в мястото за поклонение, вярващите трябва да го правят с благоприличие и тихо да отиват до местата си. Обичайни разговори, шепнене и смях не трябва да се позволяват в дома за поклонение, нито преди, нито след края на службата. Ревностно, активно благочестие трябва да характеризира поклонниците.",
      "Ако се налага изчакване от няколко минути до началото на богослужението, нека това става с истински дух на бдение и тихо размишление, като сърцето се въздига към Бога в молитва. Нека тя бъде за службата – по специален начин да обогати сърцата и да води до убеждение и обръщане и на други души. Нужно е да се помни, че небесни вестители присъстват в дома. Всички ние губим доста от сладкото общение с Бога чрез нашето неспокойно поведение и поради пропуска ни да насърчаваме моментите на размишление и молитва.",
      "Издигнете стандарта на християнството в умовете на вашите деца; помогнете им да вградят Исус в своята опитност; научете ги да имат силна почит към Божия дом и да разбират, че когато влизат там, сърцата им трябва да са смирени и изпълнени с тази мисъл: „Бог е тук, това е Неговият дом. Трябва да имаме чисти мисли и святи мотиви. Това е мястото, където Бог се среща с народа Си и го благославя“.",
      "Родителите трябва не само да учат, но и да изискват от децата си да влизат в храма с благоприличие и почит.",
      "Практикувайте това отношение на почит, докато то стане част от естеството ви."
    ]
  },
  {
    "day": "Февруари 22",
    "title": "Бог се грижи за мен",
    "verse": "Не бой се, защото Аз съм с теб; не се ужасявай, защото Аз съм твой Бог; ще те укрепя, да! Ще ти помогна.Да! Ще те подпра с праведната Си десница (Исая 41:10).",
    "content": [
      "Господ поддържа активна комуникация с всяка част от Своето обширно владение. Виждаме Го като приведен към земята и нейните жители. Чува всяка изговорена дума. Чува всеки стон. Слуша всяка молитва и забелязва движенията на всеки.",
      "Бог винаги се е грижил за Своя народ. Христос учи последователите Си, че количеството на небесно внимание, отдавано на всяка личност, е пропорционално на определения му ранг сред Божите творения. Насочва вниманието им към птиците в небето. Нито едно врабче не пада на земята, без знанието на Нашия Небесен Отец. И ако Той се грижи за малкото врабче по този начин, несъмнено душите, за които Христос е умрял, са по-скъпоценни в очите Му. Стойността, която Бог дава на човека, е изявена на Голготския кръст.",
      "Божията любов и милост към падналата раса не са спрели да нарастват, нито са изгубили своя устрем към земята.",
      "Вярно е, че ще дойдат разочарования; изпитанията са нещо, което трябва да очакваме. Но е нужно да посветим всичко – малко и голямо – на Бога. Той не се смущава от големия брой наши недоволства, нито се обезсилва от тежестта на товарите ни. Неговата бдителност се простира до всеки дом и обгръща всеки човек. Той се интересува от всички наши дела и скърби. Забелязва всяка сълза; докоснат е от всяка наша немощ. Всички трудности и изпитания, които ни сполетяват тук, са допуснати, за да изявят силата на любовта Му към нас – „така че да станем участници в Неговата святост“ и по този начин да участваме в пълнотата от радост, която се намира в Неговото присъствие."
    ]
  },
  {
    "day": "Февруари 23",
    "title": "Христос – моят по-голям брат",
    "verse": "Затова трябваше да се оприличи във всичко на братята Си, за да бъде милостив и верен първосвещеник в отношение към Бога, за да извърши умилостивение за греховете на людете (Евр.2:17).",
    "content": [
      "По-големият Брат на нашата раса стои до вечния трон. Той вижда всяка душа, която обръща лицето си към Него като към Спасител. Знае от опит какви са слабостите на човечеството; какви са копнежите ни и къде е силата на нашите изкушения. Бди над теб, треперещо Божие дете! Изкушаван ли си? Той ще те избави. Слаб ли си? Ще ти придаде сила. Невеж ли си? Ще те просвети. Наранен ли си? Ще те изцели. Господ „знае броя на звездите“ и в същото време „лекува съкрушените по сърце и превързва раните им“.",
      "Независимо какви са твоите изпитания и безпокойства, положи случая си пред Господа. Твоят дух ще бъде укрепен, за да издържи. За теб ще се отвори път, за да се измъкнеш от затруднението и неудобството. Колкото по-слаб и безпомощен се чувстваш, толкова по-силен ще бъдеш в Неговата сила. Колкото по-тежко е бремето ти, толкова по-благословена ще е почивката ти, когато го предадеш на Носителя на товари.",
      "Обстоятелства може да разделят приятели; неспокойните води на голямото море може да бушуват между нас и тях. Но никакви обстоятелства, никакво разстояние не може да ни отдели от Спасителя. Където и да сме, Той е до десницата ни, за да ни подкрепя, поддържа, повдига и радва. По-велика от майчината любов към нейното дете е Христовата любов към Неговите изкупени. Наша привилегия е да си почиваме в тази любов и да казваме: „Ще Му се доверя, защото Той даде живота Си за мен!“.",
      "Човешката любов може да се промени, но Христовата любов е неизменима. Когато извикаме към Него за помощ, ръката Му се протяга веднага да спасява.",
      "Той желае да осъзнаем, че се е върнал в Небето като наш по-голям Брат и безкрайната сила, която Му се дава, е на наше разположение."
    ]
  },
  {
    "day": "Февруари 24",
    "title": "Ангели ме приготвят за вечността",
    "verse": "Ето, изпращам ангел пред теб да те пази по пътя и да те заведе на мястото, което съм ти приготвил (Изх.23:20).",
    "content": [
      "Цялото небе участва в подготовката на един народ, който да устои в Господния ден. Връзката между небето и земята е много близка.",
      "Небесни същества очакват с почти нетърпелива пламенност да запознаят човешките представители с Исус и те да станат съработници с тях в прогласяването на Христос – Изкупителя на света, пълен с благодат и истина.",
      "Първата сълза на покаяние за греховете предизвиква радост сред небесните ангели в небесните дворове. Тези вестители са готови да долетят, за да служат на човека, който търси Христос.",
      "Велики и славни неща е приготвил Бог за онези, които Го обичат. Ангели очакват с вълнуващо нетърпение финалния триумф на Божия народ, когато серафими и херувими, заедно с хиляди по хиляди, ще се присъединят към химните на спасените и ще празнуват победата на посредническата служба във възстановяването на човека.",
      "Исус е изчислил цената за спасението на всеки син и дъщеря на Адам. Осигурил е преизобилни средства, така че ако те съгласят с условията, никой няма да загине, но ще има вечен живот. Всяко небесно същество работи като Негов агент за спечелване на човека на страната на Бога.",
      "Ангелите на славата с готовност и радост отдават любов и неуморно бдение над душите, които са паднали и съгрешили. Небесни същества увещават човешките сърца; те носят в този тъмен свят светлина от небесните дворове. С нежно и търпеливо служене те влияят върху човешкия дух, за да доведат изгубените в приятелство с Христос, което е още по-близко от това, което те самите познават."
    ]
  },
  {
    "day": "Февруари 25",
    "title": "В Христос има сила",
    "verse": "Или нека се хване за силата Ми, за да се примири с Мен! Да! Нека се примири с Мен (Исая 27:5).",
    "content": [
      "Врагът не може да победи смирения ученик на Христос – този, който върви с молитва по стъпките на Господа. Христос се застъпва като убежище, защита срещу нападките на злия. Дадено е обещанието – „Когато врагът се спусне като потоп, Духът на Господа ще издигне преграда срещу него“.",
      "На Сатана бе позволено да изкушава твърде самоуверения Петър, както му бе позволено да изпита и Йов. Но когато приключи с делото си, трябваше да се оттегли. Ако на Сатана бе позволено да постъпва както си иска, нямаше да има надежда за Петър. Той би претърпял пълно рухване на вярата. Но врагът не смее да отиде нито на косъм отвъд определената му сфера на действие. Цялата сатанинска сила не притежава способността да обезоръжи човека, който вярва и се доверява на мъдростта, идваща от Бога.",
      "Христос е нашата яка кула и Сатана няма сила над душата, която върви с Бога със смирен ум. Обещанието „Нека се хване за силата Ми, за да се примири с Мен! Да! Нека се примири с Мен“ е за нас. В Христос има съвършена помощ за всяка изкушавана душа. Опасности връхлитат всяка пътека, но цялата небесна Вселена застава на стража, така че никой да не бъде изкушаван повече от това, което може да понесе. Някои хора имат силни черти на характера, които непрекъснато е нужно да потискат. Ако ги държат под контрола на Божия Дух, тези черти ще бъдат за благословение; но ако не го сторят, ще се окажат проклятие. Ако се посветим несебично на делото, без никога да се отклоняваме и на косъм от принципите, Господ ще ни обгърне с вечната си прегръдка и ще бъде за нас мощен Помощник. Ако гледаме на Исус като на Този, в Когото вярваме, Той никога и при никакви обстоятелства не ще ни изостави."
    ]
  },
  {
    "day": "Февруари 26",
    "title": "Волята е решителната сила",
    "verse": "И недейте се съобразява с тоя век, но преобразявайте се чрез обновяването на ума си, за да познаете от опит що е Божията воля – това, което е добро, благоугодно Нему и съвършено (Римл.12:2).",
    "content": [
      "Нищо друго не може да те отдели от Бога освен бунтовната ти воля. Волята е управляващата сила в естеството на човека. Ако тя е настроена правилно, всичко останало й се подчинява. Волята не е вкусът или наклонностите, но е изборът, силата за вземане на решения, която действа в човешките чеда да се предадат на послушание или на непослушание спрямо Бога.",
      "Ще бъдете в постоянна опасност, докато не осъзнаете истинската сила на волята. Може да вярвате и да обещавате всичко, но вашите обещания и вашата вяра не се считат за важни, докато не вложите волята си на правилната страна. Ако водите борбата на вярата спрямо вашата воля, то без съмнение ще победите.",
      "Вашият дял е да насочите волята си на страната на Христос. Когато Му я предадете, Той веднага взема власт над вас и работи във вас и да желаете, и да вършите всичко, което Му е угодно. Вашето естество вече е под влиянието на Неговия Дух. Дори мислите ви са подчинени на Него. Ако не можете да контролирате импулсите и емоциите си, както ви се иска, може да контролирате волята си и така в живота ви ще настъпи пълна промяна. Когато предадете волята си на Христос, животът ви е скрит с Христос в Бога. Свързвате се със Сила, Която стои над всички власти и началства. Придобивате крепкост от Бога, Който ви свърза здраво със Своята мощ; и тогава за вас е възможен новият живот – дори животът на вярата.",
      "Никога няма да успеете да се възвишите, освен ако волята ви не е на Христовата страна, работейки в сътрудничество с Божия Дух. Не си въобразявайте, че не сте способни на това, но си кажете: „Мога и ще го направя“. И Бог е обещал Неговият Свети Дух да ви помага във всяко ваше решително усилие."
    ]
  },
  {
    "day": "Февруари 27",
    "title": "Направете сигурно вашето призвание и избиране",
    "verse": "Затова, братя, постарайте се още повече да затвърдявате вашето призвание и избиране; защото, като вършите тия добродетели, никога няма да изпаднете. Понеже така ще ви се даде голям достъп във вечното царство на нашия Господ и Спасител Исус Христос (2 Петр.1:10,11).",
    "content": [
      "Тук ни се предлага застраховка „Живот“, която ни осигурява вечен живот в Божието царство. Моля ви да изучавате тези думи от апостол Петър. Има разбиране и мъдрост във всяко изречение. Хващайки се здраво за Животодателя, Който се пожертва за нас, ние получаваме вечен живот.",
      "Всеки от нас решава вечната си участ и изцяло от нас зависи дали ще се сдобием с вечния живот. Ще живеем ли според уроците, дадени в Божието слово – великия учебник на Христос? Това е най-грандиозната и в същото време най-просто написаната и лесно разбираема Книга, създадена някога, за да обучава на благопристойно поведение, говор, маниери и любов. Библията е единствената книга, която ще подготви човешките същества за живота, който се измерва с живота на Бога. И хората, които ежедневно изучават Словото, са единствените, които заслужават да получат диплома, с която са упълномощени да възпитават децата за прием в по-висшето училище и да бъдат короновани като славни победители.",
      "Исус Христос е единственият Съдия, Който може да отсъди кои човешки същества са годни да получат вечен живот. Портите на светия град ще се отворят за онези, които са били смирени, скромни, кротки Негови последователи, и са научили уроците си от Него. Получили са от Христос своята застраховка „Живот“, оформяйки характера си по божествено подобие.",
      "Когато изкупените бъдат взети от земята, Божият град ще се отвори за вас. Тогава в ръката ви ще поставят арфа и гласът ви ще се издигне в хвалебни песни към Бога и Агнето, чрез Чиято велика саможертва сте станали участници в Неговото естество и ви е подарено безсмъртно наследство в Божието царство."
    ]
  },
  {
    "day": "Февруари 28",
    "title": "Христос ми връчва корона и арфа",
    "verse": "Отсега нататък се пази за мен венецът (правдата), който Господ, праведният Съдия, ще ми въздаде в онзи ден; и не само на мен, но и на всички, които са обикнали Неговото явление (2 Тим.4:8).",
    "content": [
      "Преди да влязат в Божия град, Спасителят връчва на Своите последователи символите на победата и ги коронясва с отличителните знаци на тяхното царско положение. Блестящите редици са построени под формата на квадрат около Царя и са повишени в ранг на величие, надвишаващ ранга на светия или ангел. Лицата им са озарени от лъчите на благата любов. Сред неизброимото множество на изкупените всеки поглед е насочен към Него, всяко око съзерцава славата Му – на Този, Чието лице „бе погрозняло повече от лицето на кой да било човек, и образът му – от образа на кой да е от човешките синове“. Върху главите на победителите Исус със собствената Си ръка поставя короната на славата. За всеки от тях има корона, носеща собственото му „ново име“ и надписа „Свят на Господа“. Във всяка десница са поставени палмовата клонка на победителя и лъскава арфа. След това ръководещите ангели подават нотите и всяка ръка засвирва на струните с умело докосване, създавайки сладка музика с богати, мелодични звуци. Неописуемо вълнение завладява всяко сърце и всеки глас се издига в хвалебната песен: „На Този, Който ни е обикнал и ни е измил от греховете със собствената Си кръв, Който ни е направил царе и свещеници за Бога – на Него да бъде слава и господство във всички векове!“.",
      "О, каква неописуема радост е да видим Този, Когото обичаме – да Го видим в славата Му – Този, Който е дал Себе Си за нас. Да гледаме ръцете, които някога са били прободени за нашето спасение, а сега се протягат да ни благословят и приемат с добре дошли!",
      "Хората, които се оставят в Божиите ръце, ще видят Царя в Неговата красота. Ще съзерцават несравнимия Му чар, и докосвайки арфите си, ще изпълнят небесата с разкошна музика и песни, посветени на Агнето."
    ]
  },
  {
    "day": "Февруари 29",
    "title": "Привилегията на откритото общуване с Бога",
    "verse": "И храм не видях в него, защото неговият храм е Господ Бог Всемогъщият и Агнето (Откр.21:22).",
    "content": [
      "Божият народ е привилегирован да поддържа открито общуване с Отец и Сина. „Сега виждаме като през стъкло, мътно“. Съзерцаваме отразения образ на Бога като в огледало, в делата на природата и в Неговите взаимоотношения с човеците; но тогава ще Го гледаме лице в лице, без мътна преграда помежду ни. Ще стоим в присъствието Му и ще гледаме славата на лицето Му.",
      "Тогава ще можем да Го наричаме с милото име „Татко наш“, което е знак на обичта ни към Него и завет за нежното Му отношение и връзка с нас. А Божият Син, наблюдавайки наследниците на Своята благодат, „няма да се срамува да ги нарече братя“. Те имат дори още по-свята връзка с Бога, отколкото ангелите, които никога са падали в грях.",
      "Цялата родителска любов, изливана от поколение на поколение чрез човешките сърца, всички извори на нежност, които са бликали в човешките души, са като малко ручейче в сравнение с необятния океан на безкрайната и неизчерпаема Божия любов.",
      "Небето е непрестанен достъп до Бога чрез Христос. Колкото по-дълго време сме в небесния рай, толкова повече слава ще се открива за нас; и колкото повече познаваме Бога, толкова по-голямо ще е щастието ни.",
      "А какво е щастието в небето, ако не да виждаме Бога? Каква по-голяма радост може да изпита грешникът, спасен чрез Христовата благодат, от тази да гледа Божието лице и да Го познава като свой Баща?",
      "Колко утеха получаваме, като Го съзерцаваме с очите на вярата тук, така че гледайки, да се преобразяваме по Негово подобие. А какво ли ще бъде да Го гледаме без никаква неясна преграда помежду ни?!"
    ]
  },
  {
    "day": "Март 1",
    "title": "Трапеза, положена пред мен",
    "verse": "Който се храни с плътта Ми и пие кръвта Ми, има вечен живот; и Аз ще го възкреся в последния ден. Защото Моята плът е истинска храна, и Моята кръв е истинско питие (Йоан 6:54,55).",
    "content": [
      "Вечният живот е приемането на живите истини на Писанието и вършенето на Божията воля. Това означава да се храниш с плътта и да пиеш кръвта на Божия Син. Привилегия на всички е да вкусват от небесния хляб, като изучават Словото и така се сдобиват с духовни сили и мускули.",
      "Всеки човек трябва да присвои благословението за собствената си душа, иначе не би се нахранил. Знаете, че няма да се нахраните, гледайки добре отрупана трапеза и как другите се хранят. Бихме умрели от глад, ако не се храним физически; ще изгубим и духовната си сила и жизненост, ако не приемаме духовния хляб.",
      "Приготвена е трапеза и Христос ви кани на пиршеството. Ще стоим ли отзад, отхвърляйки изобилието, изричайки думите: „Той не е приготвил това за мен“. Някога пеехме един химн, който описва пир, където щастливо семейство споделя изобилието на трапезата по покана на царя. Докато радостните дечица са събрани около масата, там на прага стои и гладна просякиня. Тя е поканена да влезе, но за съжаление отказва с думите: „Моят баща не е там“. Ще заемете ли такава позиция, когато Исус ви кани да влезете? Ако имате Отец в небесните дворове, умолявам ви да изявите този факт! Той копнее да ви направи участник в Неговото изобилие и благословения. Всички, които идват с доверчивата любов на малко дете, ще намерят един Баща там.",
      "Елате при водата на живота и пийте! Не стойте встрани, оплаквайки се, че сте жадни. Водата на живота е безплатна за всички.",
      "Хората, които се хранят с това Слово, позволявайки то да е част от всяко действие и всяка черта на характера им, израстват силни в Божията здравина. Писанието дава безсмъртен живот за душата, като усъвършенства опитността и носи радост, която ще пребъдва вечно."
    ]
  },
  {
    "day": "Март 2",
    "title": "Подготовка за Светия ден",
    "verse": "Помни съботния ден, за да го освещаваш (Изход 20:8).",
    "content": [
      "В самото начало на четвъртата заповед Господ казва: „Помни“. Той знае, че сред многобройните грижи и тревоги човек ще се изкуши да оправдае себе си за това, че не може да посрещне пълното изискване на Закона или ще забрави неговата свята важност. Затова ни казва: „Помни съботния ден, за да го освещаваш“.",
      "През цялата седмица съботата трябва да стои в съзнанието ни и да се подготвяме за нейното спазване, според заповедта.",
      "Когато помним този ден, временните неща няма да успеят да посегнат на вечните. Никое задължение, принадлежащо на шестте работни дни, няма да бъде оставено за съботния ден. През седмицата нашата енергия няма да се изчерпва в труд за тленното, така че в деня, когато Господ си е починал и освежил, ние да бъдем твърде изтощени да участваме в служене за Него.",
      "Нека подготовката за съботата да приключи в петъка. Уверете се, че всички дрехи са приготвени и че сте приключили с готвенето. Съботата не е дадена за поправка на дрехи, за готвене на храна, за търсене на удоволствия или на други светски занимания. Преди залеза на слънцето нека всяка светска работа се остави настрана и всички светски четива да се приберат. Родители, обяснете действията си и тяхната цел на своите деца и нека те участват в подготовката за спазването на съботата, според заповедта.",
      "На още нещо трябва да се обърне внимание в подготвителния ден. В него всички разногласия между братя, независимо дали в семейството или в църквата, трябва да се забравят. Нека горчивината, гневът и злобата да напуснат душата. В смирен дух „изповядайте греховете си един на друг, и се молете един за друг“.",
      "Преди залеза на слънцето нека семейните членове се съберат заедно за четене на Божието слово, за песни и молитва.",
      "Необходимо е ревностно да пазим границите на съботата. Помнете, че всеки миг в нея е свещено време."
    ]
  },
  {
    "day": "Март 3",
    "title": "Божият дар за човешката раса",
    "verse": "Бог толкова възлюби света, че даде Своя Единороден Син, за да не погине нито един, който вярва в Него, но да има вечен живот (Йоан 3:16).",
    "content": [
      "Божието сърце жадува за Неговите земни деца с любов, по-силна от смъртта. Дарявайки Своя Син, Той излива върху нас цялото Небе в един-единствен Дар.",
      "Чрез този дар, върху нас се излива ден след ден непресъхващият поток на милостта на Йехова. Всяко цвете, с неговите деликатни багри и сладък аромат, е подарено за наша радост, чрез този единствен Дар. Слънцето и Луната са сътворени от Него; няма нито една звезда, красяща небесата, която да не е сътворена от Него. Няма дори парченце храна на масата ни, което Той да не е осигурил за нашата прехрана. Подписът на Христос стои над всичко. Всичко е осигурено на човека чрез един неизразим Дар – Единородния Божи Син. Той е прикован на кръста, за да се излеят към Божието творение потоците на изобилните богатства на Божията любов.",
      "Приемайки нашето естество, Спасителят се свърза с човечеството с връзка, която никога не може да бъде прекъсната. През вечните векове Той остава свързан с нас. „Бог толкова възлюби света, че даде Своя Единороден Син“. Даде Го не само да понесе греховете ни и да умре в жертва за нас, но изцяло Го подари на човешката раса. За да ни увери в Своя неотменен договор за мир, Бог даде Единородния Си Син да стане един от човешкото семейство, завинаги да запази човешкото Си естество. Това е заветът, с който ни уверява, че ще изпълни Словото Си. „Защото ни се роди Дете, Син ни се даде; и управлението ще бъде на рамото Му“ (Исая 9:6). Бог осинови човешко естество в лицето на Своя Син, и то се възнесе с него в небесата. Небето е съхранено в човешкото, а човешкото е обгърнато в лоното на Безкрайната Любов.",
      "Христос се сниши с несравнимо смирение, за да може да въздигне до Божия трон всички, които вярват в Него, и те да седнат заедно с Него на престола Му."
    ]
  },
  {
    "day": "Март 4",
    "title": "Въплътеният Създател",
    "verse": "И без противоречие, велика е тайната на благочестието: Този,\"Който бе явéн в плът, доказан чрез Духа, видян от ангели, проповядван между народите, повярван в света, възнесен в слава\" (1 Тим. 3:16).",
    "content": [
      "Въплъщението на Христос е тайнството на всички тайнства.",
      "Христос е едно с Отец и въпреки това пожелава да слезе от равенството Си с Бога. За да изяви Своята любов към падналата раса, Той става кост от нашата кост и плът от нашата плът.",
      "Колко огромен е контрастът между божествеността на Христос и безпомощния Младенец във Витлеемската ясла! Как да обхванем това разстояние между могъщия Бог и едно безпомощно Дете? И въпреки това, Създателят на световете, в Когото е пълнотата на Божеството, се разкрива в беззащитното Бебе в яслата. Далеч по-горен от ангелите, равен на Отец по достойнство и слава – и в същото време облечен в човешка плът! Божественото и човешкото са тайнствено съчетани, и човекът става едно с Бога.",
      "Би било безкрайно снижаване за Божия Син да приеме човешко естество, дори още когато Адам е в своята невинност в Едем. Но Исус приема човешкия вид, когато расата вече е изнемощяла от четири хиляди години на грях. Подобно на всяко Адамово дете Той поема и резултатите от делото на великия закон на наследствеността. Тези резултати са разкрити в историята на Неговите земни предци. Той дойде с това наследство, за да сподели нашите скърби и изкушения и да ни даде пример за безгрешен живот.",
      "Тези, които твърдят, че не е било възможно за Христос да сгреши, не могат да повярват, че Той наистина е приел на Себе Си човешката природа. Но нима не е изкушаван от Сатана не само в пустинята, но и през целия Си живот – от детството до зрелостта?",
      "Нашият Спасител е приел човешкото естество с всички негови наклонности, с възможността да се подаде на изкушенията. Ние няма да понесем нещо, което Той да не е изтърпял."
    ]
  },
  {
    "day": "Март 5",
    "title": "Спасителното провидение на Бога",
    "verse": "Но знаем, че всичко съдейства за добро на тези, които обичат Бога, които са призовани според Неговото намерение (Римл.8:28).",
    "content": [
      "Фактът, че сме призовани да издържаме на изпитания показва, че Господ Исус вижда в нас нещо скъпоценно и желае да го развие. Ако не виждаше в нас нищо, с което да прослави името Си, нямаше да губи време да ни очиства. Той не хвърля безполезни камъни в пещта Си. Би пречиствал единствено скъпоценните руди.",
      "Бог никога не води децата Си по начин, различен от този, който биха избирали сами, стига да виждаха края от началото, и да бяха наясно със славната цел, която изпълняват като Негови съработници.",
      "Всичко, което ни е затруднявало в действията на Божието провидение, ще бъде обяснено в идещия свят. Трудните за разбиране неща тогава ще намерят своето обяснение. Тайните на благодатта ще се разкрият пред нас. Където ограниченият ни ум е откривал само объркване и нарушени обещания, там ще видим най-съвършената и красива хармония. Ще знаем, че безграничната Любов е подредила опитностите, изглеждащи твърде трудни.",
      "Този, който е изпълнен с Христовия Дух, пребъдва в Христос. Ударът, насочен към него, пада върху Спасителя, Който обгръща човека с присъствието Си. Всичко, достигащо до човека, идва от Исус. Не е нужно ние да се противопоставяме на злата сила, защото Христос е нашата защита. Нищо не може да се докосне до нас, освен ако не е допуснато от Господа. А всички неща, които са допуснати, съдействат за доброто на тези, които обичат Бога.",
      "Нашият Небесен Баща разполага с хиляди начини да се погрижи за нас, за които нищо не знаем. Хората, които приемат този принцип – да поставят на първо място служенето за Бога – ще видят как трудностите изчезват и пътеката става права пред нозете им.",
      "Като малко дете се доверете на ръководството на Този, Който „ще пази нозете на Своите светии“ (1 Царе 2:9).",
      "Когато Му предаваме пътищата си, Той ще направлява нашите стъпки."
    ]
  },
  {
    "day": "Март 6",
    "title": "Спасител от вечността",
    "verse": "Благословен да бъде Бог и Отец на нашия Господ Исус Христос, Който в Христа ни е благословил с всяко духовно благословение в небесни места; като ни е избрал в Него преди създанието на света, за да бъдем свети и без недостатък пред Него в любов (Ефес.1:3,4).",
    "content": [
      "От деня на грехопадението Господ е разкрил волята Си в спасителния план, един план, чрез който Той се стреми да възстанови човека до първоначалното му съвършенство. Христовата смърт на кръста прави възможно за Бога да приеме и опрости всяка покаяна душа.",
      "Когато небесният Страдалец увисва на кръста, ангели се събират около Него. Те Го гледат, чуват вика Му и питат със силно вълнение: „Няма ли Йехова да Го спаси?“. Тогава се чуват думите: „Господ се е заклел и няма да се отметне. Баща и Син са обещали да изпълнят условията на вечния завет. „Бог толкова обикна света, че даде Своя Единороден Син, за да не погине нито един, който вярва в Него, но да има вечен живот“. Христос не е сам, когато извършва Своята велика жертва. Това е изпълнение на Завета, сключен между Него и Отец преди създаването на света. Със сключени ръце те влизат в този тържествен завет – Христос да стане Гарант за човешката раса, ако бъдат завладени от измамите на Сатана.",
      "Спасението на човечеството винаги е било тема на небесните съвещания. Заветът на милост е направен, преди да се положат основите на света. Той води началото си от вечността и е наречен „вечен Завет”. Сигурен е толкова, колкото е сигурно, че Бог е вечен. Нямало е нито миг, когато да не е било наслада за ума на Вечния да изяви Своята благодат за човечеството.",
      "Колкото повече размишляваме върху тази тема, толкова по-големи дълбини ще откриваме. Но в същото време има дълбини, до които не можем да достигнем, изследвайки славата на Изкупителя. И най-великите човешки сили не могат да достигнат славата на Принца на живота. Самите ангели също желаят да надникнат в тази тайнствена и чудна тема – изкуплението на човешката раса."
    ]
  },
  {
    "day": "Март 7",
    "title": "Дали вярата отменя послушанието?",
    "verse": "Тогава чрез вяра разваляме ли Закона? Да не бъде! Но утвърждаваме Закона (Римл.3:31).",
    "content": [
      "Вярата не е опиат, а стимулант. Погледът към Голгота няма да успокои душата ви в непослушание на дълга, но ще създаде вяра, която действа и очиства душата от всяко себелюбие.",
      "Вярата в Христос, която спасява душата, не е това, което мнозина представят. „Вярвай, само вярвай – казват те – само вярвай в Христос и ще бъдеш спасен, това е всичко, което е нужно да правиш“. Когато истинската вяра се доверява напълно на Христос за спасението, тя ще доведе до съвършено съгласие с Божия закон.",
      "Съществуват две грешки, относно които Божите деца трябва специално да внимават – особено тези, които отскоро са повярвали в Неговата милост. Първата е ако вярват, че собствените им дела и всичко, което правят, ще ги доведе в хармония с Бога. Този, който се опитва да стане свят чрез собствени дела на спазване на Закона, се стреми към невъзможното. Единствено Христовата благодат чрез вяра ни прави свети.",
      "Противоположната и по-опасна грешка е вярването, че Христос ни освобождава от спазването на Божия закон; и тъй като единствено чрез вяра ставаме съучастници в Христовата благодат, нашите дела нямат никаква връзка с изкуплението.",
      "Но забележете тук, че послушанието не е само външно съгласие, но служене от любов. Божият закон е израз на самия Му характер; той е олицетворение на великия принцип на любовта и следователно е основа на Неговото управление на небето и на земята. Вместо да освобождава човека от послушание, вярата и само вярата е тази, която ни прави участници в Христовата благодат и която ни помага да проявяваме послушание.",
      "Както Исус е послушен в човешкото Си естество, така Бог очаква и Неговите последователи да бъдат. В Неговата сила трябва да живеем живот на чистота и благородство, какъвто е живял и Спасителят."
    ]
  },
  {
    "day": "Март 8",
    "title": "Спасителната сила на Исус",
    "verse": "И Той ми рече: Достатъчно ти е Моята благодат; защото силата Ми в немощ се показва съвършена. И тъй, с преголяма радост по-добре ще се похваля с немощите си, за да почива на мен Христовата сила (2 Кор.12:9).",
    "content": [
      "Нашият скъпоценен Спасител ни кани да се присъединим към Него и да обединим своите слабости с Неговата сила, своето невежество с Неговата мъдрост, нашето недостойнство с Неговите заслуги.",
      "Точната прецизност в спазването на Закона няма да бъде основание за влизането на никой човек в небесното царство.",
      "Трябва да има новорождение, нов ум, чрез действието на Божия Дух, Който очиства живота и облагородява характера. Тази връзка с Бога прави човека годен за славното небесно царство. Нито едно човешко изобретение не може да изкупи грешната душа.",
      "Нужна е действаща сила отвътре, нов живот отгоре, преди човекът да бъде променен от грях към святост. Тази сила е Христос. Единствено Неговата благодат може да пробуди безжизнените способности на душата и да я привлече към Бога и към светостта. Идеята, че е нужно само да се развие доброто, съществуващо в човешката природа, е фатална измама. „Но естественият човек не побира това, което е от Божия Дух, защото за него е глупост; и не може да го разбере, понеже то се изпитва духовно“ (1Кор.2:14). За Христос е писано – „В Него бе животът и животът бе светлина на човеците“, „няма под небето друго име, дадено между човеците, чрез което трябва да се спасим“ (Йоан 1:4; Деян.4:12).",
      "Апостол Павел копнее за чистотата и правдата, които той самият е безпомощен да постигне. Затова извиква: „Окаян аз човек! Кой ще ме избави от тялото на тая смърт?“ (Римл.7:24). Това е викът, който е излизал от обременените сърца по всички земи и във всички епохи. За тях има само един отговор: „Ето Божият Агнец, Който носи греха на света“ (Йоан 1:29)."
    ]
  },
  {
    "day": "Март 9",
    "title": "Мир чрез кръста",
    "verse": "Сега прочее няма никакво осъждане за тези, които са в Христос Исус, които ходят не по плът, но по Дух (Римл.8:1).",
    "content": [
      "Ако грешниците са подпомогнати да погледнат задълбочено към кръста, ако придобият пълната представа за разпнатия Спасител, ще осъзнаят дълбочината на Божието състрадание и изключителната греховност на греха.",
      "Когато съвестта ви е пробудена от Светия Дух, виждате част от злото на греха, от силата му, вината, скръбта; и тогава чувствате към него отвращение. Копнеете да бъдете опростени, очистени и освободени. Какво можете да сторите, за да постигнете хармония с Бога и подобие на Него?",
      "Нужен ви е мир – прощението на Небето – и мир и любов в душата. С пари не можете да купите това, с интелект не можете да си го осигурите, с мъдрост не можете да го придобиете; никога не можете да се надявате с ваши собствени усилия да го постигнете. Но Бог ви го предлага като дар, „без пари и без заплащане“ (Ис.55:1).",
      "Отидете при Него и Го молете да ви измие от вашите грехове и да ви даде ново сърце. Тогава вярвайте, че Той го прави, защото го е обещал. Наша привилегия е да отидем при Исус и да бъдем пречистени, и така да застанем пред Закона без срам или угризения.",
      "Когато грешникът погледне в подножието на кръста към Този, Който е умрял, за да го спаси, ще се зарадва с пълнота от радост, защото неговите грехове са простени. Коленичейки с вяра под кръста, той достига до най-възвишеното място, до което човек може да отиде.",
      "Нека благодарим на Бога за дара на Неговия скъп Син и да се молим Той да не е умрял напразно за нас. Духът ви кани днес. Елате с цялото си сърце при Исус и изисквайте Неговото благословение.",
      "Когато четете обещанията, помнете, че те са израз на непоклатимата любов и милост. Да, само вярвайте, че Бог е ваш Помощник. Той иска да възстанови Своя морален образ у човека. Когато се приближавате към Него с изповед и покаяние, Той ще се приближи до вас с милост и прощение."
    ]
  },
  {
    "day": "Март 10",
    "title": "Изпълнени с Неговата правда",
    "verse": "Блажени, които гладуват и жадуват за правдата, защото те ще се наситят (Мат.5:6).",
    "content": [
      "Правдата е святост, богоподобие, а Бог е любов. Това е съгласие с Божия Закон, „защото всички Твои заповеди са правда“ (Пс.119:172) и „любовта изпълнява Закона“ (Римл.13:10). Правдата е любов, а любовта е светлината и животът на Бога. Божията правда е въплътена в Христос. Получаваме правда, като Го приемаме в живота си.",
      "Правдата не се придобива чрез болезнени борби или изнурителни страдания, нито чрез дарения или жертви; тя е безплатен дар за всяка душа, която гладува и жадува да я получи. „О вие, които сте жадни, дойдете всички при водите; и вие, които нямате пари, дойдете купете, та яжте; Да! Дойдете, купете вино и мляко без пари и без плата“ (Ис.55:1). „И правдата им е от Мен, казва Господ“ (Ис.54:17); „И ето името, с което ще се нарича - Господ е наша правда“ (Ерем.23:6).",
      "Никое човешко средство не може да задоволи глада и жаждата на душата. Но Исус казва „Аз съм хлябът на живота; който дойде при Мен никак няма да огладнее, и който вярва в Мен, никак няма да ожаднее“ (Йоан 6:35).",
      "Колкото повече знаем за Бога, толкова по-висок ще бъде идеалът ни за характера и толкова по-ревностен ще е копнежът ни да отразяваме подобието Му. Божественото се съчетава с човешкото, когато душата следва Бога и копнеещото сърце казва: „Но ти, о душе моя, тихо уповавай само на Бога, защото от Него очаквам помощ“ (Пс.62:5).",
      "Непрекъснатият стон на сърцето е „Повече от Теб“ и винаги Духът отвръща „Много повече“ (Римл.5:9,10). Съвършено угодно е на Бога, че в Христос „обитава цялата пълнота“ и „в Него имаме пълнота“ (Кол.1:19; 2:10).",
      "Христос е най-великата съкровищница за оневиняваща правда и освещаваща благодат.",
      "Всички могат да дойдат при Него и да получат от Неговата пълнота."
    ]
  },
  {
    "day": "Март 11",
    "title": "Праведният с вяра ще живее",
    "verse": "И тъй, както сте приели Христос Исус, Господа, така и се обхождайте в Него (Кол.2:6).",
    "content": [
      "Нашето израстване в благодатта, нашата радост и полезност – всичко това зависи от връзката ни с Христос. Именно чрез ежедневно, ежечасно общуване с Него, пребъдвайки в Него, ние растем в благодатта. Той е не само Начинателят, но и Завършителят на нашата вяра. Христос е Първият и Последният, и всичко. Той ще бъде с нас не само в началото и в края на нашия път, но във всяка стъпка от него.",
      "Питате ли: „Как мога да пребъдвам в Христос?“. По същия начин, както сте Го приели в началото. И тъй, както сте приели Христос Исус, Господа, така и се обхождайте в Него (Кол.2:6). „Праведният чрез вяра ще живее“ (Евр.10:38). Предали сте себе си на Христос, за да сте Негови изцяло, да Му служите и да Му се покорявате; приели сте Го като свой Спасител. Сами не можете да изкупите греховете си, нито да промените сърцето си; но предавайки себе си на Бога, вярвате, че в Христовото име Той прави всичко това за вас. Чрез вяра ставате Христови и чрез вяра ще трябва да израствате в Него – като давате и получавате. Трябва да Му предадете всичко – своето сърце, волята си и служенето си – да Му посветите всичко свое и да се покорите на Неговите изисквания; трябва също да приемете всичко – Христос, пълнотата на всички благословения – да пребъдва в сърцето ви, да бъде вашата сила, вашата правда, вашият вечен Помощник. Той ще ви даде силата да проявявате послушание.",
      "Посвещавайте себе си на Бога сутрин; нека това бъде първото, което правите за деня. Нека молитвата ви бъде: „Вземи ме, Господи, като изцяло Твой. Полагам всичките си планове в Твоите нозе. Употреби ме днес в служба на Теб. Пребъдвай в мен и нека всичките ми дела бъдат праведни пред Теб“. Това е ежедневна молитва. Всяка сутрин се посвещавайте на Бога за деня. Предавайте плановете си на Него, да бъдат изпълнени или отменени според Неговото провидение. Така ден след ден животът ви ще бъде в Божиите ръце и ще бъде оформян все повече по модела на Христовия живот."
    ]
  },
  {
    "day": "Март 12",
    "title": "Искрената изповед е съществена",
    "verse": "Ако изповядваме греховете си, Той е верен и праведен да ни прости греховете, и да ни очисти от всяка неправда (1 Йоан.1:9).",
    "content": [
      "Апостолът казва: „Изповядайте един на друг греховете си и молете се един за друг, за да оздравеете“ (Яков 5:16). Изповядвайте греховете си на Бога, Който единствен може да ги прости, и грешките си един на друг. Ако сте обидили свой приятел или съсед, трябва да признаете грешката си, а негов дълг е да ви прости. После търсете Божието прощение, защото брата, когото сте наранили, е Негова собственост; и наранявайки него, сте съгрешили против Създателя му.",
      "Истинската изповед винаги има конкретен характер и признава конкретни грехове. Те може да са от такова естество, че да бъдат признати само пред Бога. Може да са грешки, които трябва да се изповядат пред личности, пострадали от тях. А може и да са от публичен характер и тогава трябва да бъдат признати публично. Но така или иначе, всяка изповед трябва да бъде конкретна и по същество, като признава самите извършени грехове.",
      "Много изповеди никога не трябва да бъдат изговаряни и чувани от смъртни хора; защото резултатът от това не може да бъде предвиден, заради ограничената преценка на смъртните човеци. Бог ще бъде повече прославен, ако признаваме тайните вродени пороци на сърцето единствено и само на Исус, отколкото да ги разкриваме пред смъртен, грешен човек, който не може да отсъжда правилно, освен ако сърцето му не е постоянно изпълнено с Божия Дух. Не изливайте в човешки уши историята, която само Бог трябва да чуе.",
      "Изповедта на най-съкровеното в душата намира своя път към Бога на безграничната милост.",
      "Вашите грехове може да ви изглеждат като планини, но ако смирите сърцето си и ги признаете, доверявайки се на заслугите на разпнатия и възкръснал Спасител, Той ще ви прости; ще ви очисти от всяка неправда. Копнейте за пълнотата на Христовата благодат. Нека сърцето ви се изпълни с неутолим копнеж за Неговата правда."
    ]
  },
  {
    "day": "Март 13",
    "title": "Нужна е промяна на сърцето",
    "verse": "Исус в отговор му рече: Истина, истина ти казвам, ако не се роди някой отгоре, не може да види Божието царство (Йоан 3:3).",
    "content": [
      "Никодим има висок пост на доверие в юдейската нация. Заедно с другите и той е разтърсен от учението на Исус Христос. Уроците, изговорени от Спасителя, дълбоко впечатляват и него и той желае да научи още за тези прекрасни истини.",
      "Никодим идва при Господа с намерението да дискутира, но Исус полага пред него основните принципи на истината. Казва му, че не от теологично познание се нуждае той, колкото от духовно новорождение. Не му е нужно да задоволи любопитството си, но да има ново сърце. Трябва да получи нов живот отгоре, преди да може да оцени небесните неща.",
      "Промяната на сърцето, представена от новорождението, може да се осъществи единствено чрез силното действие на Светия Дух. Гордостта и себелюбието се противопоставят на Божия Дух; всяка естествена склонност на сърцето опонира на промяната от себичност и гордост към смирението и скромността на Христос. Но ако искаме да вървим по пътеката към вечния живот, не бива да се вслушваме в шепота на своето его. В смирение и покаяние трябва да умоляваме нашия Небесен Баща: „Сърце чисто сътвори в мен, Боже, и дух постоянен обновявай вътре в мен“ (Пс.51:10). Когато получаваме божествената светлина и съдействаме на небесните същества, ние се раждаме отново – освободени чрез Христовата сила от покварата на греха.",
      "Мощната сила на Светия Дух изработва пълна промяна на характера в човешкото същество, като го превръща в ново създание в Исус Христос. Думите и действията му изразяват любовта на Спасителя. Няма вече стремеж към по-високи места. Има отричане от егото. Името на Исус е записано върху всичко, което се казва и върши.",
      "Не е ли новорождението на един човек най-великото чудо? Какво би било невъзможно за човешко същество, щом с вяра се държи за Божията сила?"
    ]
  },
  {
    "day": "Март 14",
    "title": "Свят живот",
    "verse": "Търсете мир с всички и онова освещение, без което никой няма да види Господа (Евр.12:14).",
    "content": [
      "Никой, който твърди, че е свят, реално не е такъв. Хората, които са записани като свети в небесните книги, не осъзнават този факт и са последните, които биха се похвалили със своето благочестие.",
      "Не е убедително доказателство, че някой е християнин само защото проявява духовен екстаз при изключителни обстоятелства. Светостта не е екстаз; тя е пълно посвещение на Божията воля. Това е да живееш според всяка дума, излизаща от Божиите уста; това е вършене на волята на нашия Баща, доверие в Него при всяко изпитание – и в мрака, така както и в светлината. Това е ходене с вяра, а не с виждане; пълно разчитане на Бога с непоклатимо доверие и почиване в Неговата любов.",
      "Никой не може да е всемогъщ, но всеки може да очисти себе си от нечистота на плътта и духа, като се освещава в страх от Господа. Бог изисква от всеки човек да бъде свят и чист. Ние имаме наследствената склонност да грешим. Това е част от естеството, която не е нужно да носим със себе си. Слабост на човечеството е да подхранва себичността, защото това е естествена черта на характера. Но докато себелюбието не бъде премахнато, докато егото не бъде разпънато на кръст, никога не можем да бъдем святи както Господ е свят.",
      "Бог изисква морално съвършенство във всеки. Хората, на които е дадена светлина и възможности, трябва като Божии настойници да се стремят към усъвършенстване, и никога, никога да не понижават стандарта на правдата, за да угодят на наследствените и придобитите си наклонности към греха. Христос е приел върху Себе Си нашето човешко естество и е живял нашия живот, за да ни покаже, че е възможно да бъдем като Него. Длъжни сме да бъдем святи както Бог е свят. И когато осъзнаем пълния смисъл на това заявление, и когато настроим сърцето си да върши Божието дело в святост, тогава ще достигнем стандарта, определен за всеки вярващ в Исус Христос."
    ]
  },
  {
    "day": "Март 15",
    "title": "Стрелата на смъртта",
    "verse": "О, да бяха мъдри, да разбират това, да осмисляха сетнината си! (Втор.32:29)",
    "content": [
      "Господ „не оскърбява нито огорчава от сърце човешките чада“ (Пл.Ер.3:33). „Както баща жали чедата си, така Господ жали онези, които Му се боят. Защото Той познава нашия състав, помни, че ние сме пръст“ (Пс.103:13,14). Познава сърцето ни, защото прочита тайните на всяка душа. Знае края от началото. Мнозина ще заспят, преди огненото изпитание на времето на скръбта да е дошло в света.",
      "Ако Исус, Изкупителят на света, се моли: „Отче Мой, ако е възможно, нека Ме отмине тази чаша; не обаче както Аз искам, но както Ти искаш“ (Мат.26:39), колко по-подходящо е за смъртните човеци да се предадат по същия начин на мъдростта и волята на Бога.",
      "Тук имаме съвсем кратък жизнен път и не знаем колко скоро стрелата на смъртта ще застигне сърцето ни. Не знаем колко скоро можем да бъдем извикани да напуснем света и всички негови реалности. Вечността се простира пред нас. Завесата скоро ще се вдигне. Още няколко кратки години и за всички живи в момента ще дойде присъдата: „Който върши неправда, нека върши и занапред неправда (…) и праведният нека върши и занапред правда, и светият нека бъде и занапред свят“ (Откр.22:11).",
      "Готови ли сме? Познаваме ли добре Бога, Господаря на небето, Законодателя? Познаваме ли Исус Христос, Когото Той е изпратил в света като Свой Представител? Когато житейският ни път приключи, ще бъдем ли способни да кажем като Христос, нашия Пример:",
      "„Аз те прославих на земята, като свърших делото, което Ти Ми даде да върша (…) Изявих името Ти на човеците“ (Йоан 17:4-6).",
      "Божиите ангели се стремят да ни отделят от самите нас и от земните неща. Нека не е напразен трудът им!"
    ]
  },
  {
    "day": "Март 16",
    "title": "Надежда в скръбта",
    "verse": "А не желаем, братя, да останете в неизвестност за онези, които умират, за да не скърбите както другите, които нямат надежда (1 Сол.4:13).",
    "content": [
      "На огорчените казвам: Утешете се в надеждата на утрото на възкресението. Водите, от които пиете, са горчиви както бяха горчиви водите на Мара за чедата на Израел в пустинята. Но Исус може да ги подслади със Своята любов.",
      "Бог е осигурил балсам за всяка рана. Има балсам в Галаад, има и Лекар там. Няма ли да изучавате Писанието сега, както никога преди? Търсете Господа за мъдрост при всяка трудна ситуация. При всяко изпитание молете Исус да ви покаже изходен път от трудностите, тогава очите ви ще се отворят, за да го видят и да приложат в дадения случай изцелителното обещание, записано в Божието слово. По този начин врагът няма да успее да ви въвлече в плач и неверие, но вместо това ще имате вяра, надежда и кураж в Господа. Светият Дух ще ви даде ясна преценка, за да видите и използвате всяко благословение като противоотрова срещу скръбта, като лечебна билка за всяка горчива глътка, попаднала върху устните ви. Всяка горчива капка ще се слее с любовта на Исус и вместо да се оплаквате от горчивината, ще осъзнаете, че Христовата любов и благодат са така примесени с болката, че са я превърнали в тиха и свята радост.",
      "Когато Хенри Уайт, нашият най-голям син, лежеше на смъртния одър, той каза: „Леглото на болката е скъпоценно място, където сме в присъствието на Исус“. Когато се налага да пием от „горчивите води”, нека се обръщаме от горчивото към скъпоценното и светлото. В изпитанията благодатта дава на човешката душа увереност. И когато стоим пред смъртно легло и виждаме как християните понасят страдания и минават през долината на смъртта, тогава трупаме сила и няма да паднем, нито ще се обезкуражим да водим души при Христос."
    ]
  },
  {
    "day": "Март 17",
    "title": "Крайно спасение за Божиите деца",
    "verse": "Но Той, понеже пребъдва вечно, има свещенство, което не преминава на другиго. Затова и може съвършено да спасява тези, които отиват при Бога чрез Него, понеже всякога живее да се застъпва за тях (Евр.7:24,25).",
    "content": [
      "Всяка грижа е положена за нашите слабости, предложено ни е всяко насърчение да дойдем при Христос.",
      "Той предлага прободеното Си тяло, за да откупи Божието наследство, да даде на човека още един шанс. Чрез безгрешния Си живот, чрез Своето послушание и чрез смъртта Си на Голготския кръст, Христос ходатайства за изгубената раса. Не като обикновен Застъпник ходатайства за нас Начинателят и Усъвършителят на нашето спасение, но като Победител, изискващ Своята победа. Неговият дар е съвършен; и като наш Застъпник Той изпълнява делото, което доброволно е поел. Държи пред Бога кадилницата със Своите святи заслуги и молитвите, изповедите и благодарността на Своя народ. Носещи аромата на Неговата правда, те се издигат към Бога като сладко благоухание. Този дар е напълно приет и прощението покрива всички грехове.",
      "Христос е обещал да бъде наш Заместник и Гарант и не би пренебрегнал никой човек. Той, Който не е могъл да понесе човешките същества да бъдат изложени на вечна гибел и е предал душата Си на смърт в тяхно име, как няма да гледа със състрадание на всяка душа, осъзнаваща, че не може да се спаси сама.",
      "Той не би гледал на смирения молител, без да го въздигне. Чрез собствената Си саможертва е осигурил на човека безграничен запас от морална сила. (…) Можем да отнесем греховете и скърбите си в нозете Му, защото Исус ни обича. Всеки Негов поглед и дума ни приканват да Му се доверим. Ще оформи нашия характер според волята Си.",
      "Сред цялата сатанинска мощ няма сила, способна да победи душата, която с простичка вяра се обляга на Христос. „Той дава сила на отслабналите и умножава мощта на немощните“ (Ис.40:29)."
    ]
  },
  {
    "day": "Март 18",
    "title": "Заличаване на греховете",
    "verse": "Който победи, ще се облече така в бели дрехи; и Аз никога няма да излича името му от книгата на живота, но ще изповядам името му пред Отца Си и пред Неговите ангели (Откр.3:5).",
    "content": [
      "Когато се отворят книгите с докладите в съда, животът на всички, които са вярвали в Исус, ще бъде прегледан пред Бога. Започвайки с първите, живели на земята, нашият Адвокат представя случаите на всяко следващо поколение, и накрая завършва с живите. Всяко име е споменато, всеки живот е разгледан отблизо. Едни имена се приемат, а други се отхвърлят. Когато има хора, чиито грехове са останали в книгите неизповядани и непростени, техните имена са заличени от Книгата на живота, и записите на добрите им дела са изтрити от Книгата на Божието възпоменание.",
      "Всички, които искрено са се покаяли за греховете си и чрез вяра са приели Христовата кръв като изкупителна жертва за себе си, имат думата „опростен“ до името си в небесните книги. След като са станали съучастници в Христовата правда и характерът им е в хармония с Божия Закон, техните грехове са заличени и самите те са намерени достойни за вечен живот.",
      "Небесният Ходатай представя молбата Си за всички, които са победили чрез вяра в Неговата кръв – да бъдат опростени прегрешенията им, да бъдат възстановени в техния Едемски дом и да бъдат увенчани като сънаследници с Него на своето първоначалното владение.",
      "Докато Исус се застъпва за обектите на Своята благодат, Сатана ги обвинява пред Бога като грешници.",
      "Исус не извинява греховете им, но показва тяхното покаяние и вяра. Изисква за тях прощение като вдига прободените Си ръце пред Отец и пред светите ангели с думите: „Познавам ги по име“. Техните имена стоят в Книгата на живота и за тях е записано: „Те ще ходят с Мен в бели дрехи, защото са достойни“ (Откр.3:4).",
      "Християните могат всекидневно да развиват вярата си като съзерцават Онзи, Който е поел случая им – техният милостив и верен Първосвещеник."
    ]
  },
  {
    "day": "Март 19",
    "title": "Схемите на Сатана",
    "verse": "Бъдете трезвени, будни. Противникът ви, дяволът, като рикаещ лъв обикаля, търсейки кого да погълне (1 Петр.5:8).",
    "content": [
      "Опасно е да се доверяваш на чувства или впечатления – те са ненадеждни водители. Божият закон е единственият правилен стандарт на светостта. Именно по този Закон ще бъде съден характерът. Ако търсачът на спасение попита: „Какво трябва да сторя, за да наследя вечен живот?“, съвременните учители на освещението ще отвърнат – „Само вярвай, че Исус те спасява“. Но когато е запитан Христос, Той отвръща: „Какво е писано в Закона, как четеш?“. И питащият отговаря: „Да възлюбиш Господа, твоя Бог, с цялото си сърце, с цялата си душа, с всичката си сила и с всичкия си ум, и ближния си – както себе си\". А Исус му казва: „Право си отговорил; това стори, и ще живееш“ (Лука 10:26-28).",
      "Няма стойност в едно обикновено изповядване на вяра в Христос; само любовта, изразена в дела, се счита за истинска. И в същото време, единствено любовта в очите на Небето е тази, която придава стойност на всяко дело.",
      "Скритото себелюбие на хората стои разкрито в небесните книги. Тъжни са докладите, които ангелите отнасят в небето. Интелигентни същества, изтъкнати последователи на Христос са погълнати от търсене на светски притежания или земни удоволствия. Пари, време и сила се жертват за показност и себеугаждане, докато миговете, посветени на молитва, на изследване на Писанието, на смирение на душата и изповядване на греха, са малко.",
      "Сатана съставя многобройни схеми, за да запълни умовете ни, така че те да не се занимават с важната работа, с която е нужно най-добре да сме запознати. Главният измамник мрази великите истини, които разкриват изкупителната жертва и всемогъщия Ходатай. Той знае, че неговата цел е да отклонява умовете от Исус и от истината.",
      "Тези, които искат да споделят благословенията от службата на Спасителя, не трябва да позволяват на нищо да попречи на дълга им съвършено да се освещават в страх от Бога."
    ]
  },
  {
    "day": "Март 20",
    "title": "Депозит в небесната банка",
    "verse": "Чисто и непорочно благочестие пред Бога и Отца, ето що е: да пригледва човек сирачетата и вдовиците в неволята им и да пази себе си неопетнен от света (Яков 1:27).",
    "content": [
      "Нежното състрадание на нашия Спасител е пробудено към падналото и страдащо човечество. Ако искате да бъдете Негови последователи, трябва да култивирате у себе си съчувствие и съпричастност. Вдовицата, сирачето, болният и умиращият винаги ще се нуждаят от помощ. Ето ви възможност да прогласявате евангелието – като издигате Исус – надеждата и утехата на всички човеци. Когато болното тяло е облекчено, сърцето се отваря и може да излеете в него целителен балсам.",
      "Вярващите може да са бедни, необразовани и неизвестни, но в Христос те могат да извършат важна работа в дома, в квартала, в църквата и дори в „далечните земи“; и резултатите ще стигнат далеч във вечността. Заради пренебрегването на това дело, мнозина млади хора никога не напредват в християнската си опитност. Светлината, която е мъждукала в сърцето им, докато Исус им е говорил „Простени са ти греховете“, би била запазена жива, ако са помагали на нуждаещите се. Неспокойната енергия, която така често е източник на опасности за младите, може да бъде насочена там, където ще потече в потоци за благословение.",
      "Часовете, така често прекарвани в забавления, които не освежават нито тялото, нито душата, трябва да се посветят на подпомагане на хора в нужда.",
      "Всяка възможност да се помогне на брат в нужда или да се подпомага Божието дело за разпространяване на истината, е бисер, който може предварително да изпратите и да депозирате в небесната банка, където ще бъде на сигурно място.",
      "Любовта, нежността, жертвоготовността – тези качества никога не са изгубени. Когато Божиите избрани са променени от тленност в нетление, техните думи и дела на доброта ще бъдат изявени и запазени през вечните векове. Чрез заслугите на Христовата правда, ароматът на тези думи и дела ще се запази завинаги."
    ]
  },
  {
    "day": "Март 21",
    "title": "Какво наследство ще бъде това?",
    "verse": "И рече Маное: Когато вече се сбъдне това, което ти каза, как трябва да се направлява детето и какво да прави то? (Съдии 13:12).",
    "content": [
      "Думите, изречени на съпругата на Маное, съдържат истина, която днешните майки би било добре да знаят.",
      "Детето ще бъде повлияно за добро или за зло от навиците на майката. Тя самата трябва да се ръководи от принципите и да практикува въздържание и себеотричане, ако търси благополучие за детето си.",
      "Ако преди раждането на рожбата си тя е нестабилна, себелюбива, раздразнителна и придирчива, нравът на детето й ще носи чертите на нейния погрешен курс на поведение. Но ако тя неотклонно се придържа към правото, ако е добра, внимателна, несебелюбива, ще придаде на детето си такива черти на характера.",
      "И бащите имат тази отговорност. И двамата родители предават своите качества –умствени и физически – своя нрав и апетит на децата си. Въпросът на всеки баща и майка трябва да е: „Какво да направя за детето, което ще ни се роди?”. Въздействието на навиците преди раждането се пренебрегва от мнозина; но небесната инструкция към тези еврейски родители показва как гледа на този въпрос нашият Създател.",
      "Майката, която е подходящ учител за децата си, трябва още преди раждането да формира у себе си навици на себеотричане и самоконтрол; защото ще им предаде собствените си качества – своите силни или слаби черти на характера. Врагът на душите разбира това много по-добре от голяма част от родителите. Той ще осигури изкушения за майката, знаейки, че ако тя не им се противопостави, той ще може чрез нея да влияе на детето й. Единствената надежда за майката е в Бога. Тя може да прибегне при Него за благодат и сила. Този опит няма да остане напразен. Бог ще й помогне да предаде на своите наследници качества, които ще им донесат успех и в този живот, и в спечелването на вечния."
    ]
  },
  {
    "day": "Март 22",
    "title": "Ден на дните",
    "verse": "Освещавайте още и съботите Ми; и нека бъдат знак между Мен и вас, за да познаете, че Аз, Господ, съм ваш Бог (Езек.20:20).",
    "content": [
      "Съботата трябва да бъде направена толкова интересна за семейството, че ежеседмичното й празнуване да бъде приветствано с радост.",
      "Съботното училище и богослужението заемат само част от съботата. Останалото време за семейството трябва да бъде наистина най-святото и най-скъпоценното от всички съботни часове.",
      "В умовете на децата самата мисъл за съботата трябва да бъде свързана с красотата на природата. Блажени са бащата и майката, които преподават на децата си писаното Божие слово с илюстрации от книгата на природата; които събират семейството си под зелените дървета, на свеж и чист въздух, за да изучават Словото и да пеят хвалебни песни на Небесния Баща.",
      "В приятно време нека родителите да се разхождат с децата си по горички и поляни. Сред красотата на природата нека им разказват как е създадена съботната институция. Описвайте им великото Божие дело на сътворението. Обяснете им, че когато земята излиза от Божите ръце, тя е свята и красива. Всяко цвете, всеки храст, всяко дърво са сътворени с цел от своя Създател. Обяснете им, че грехът е този, който опетнява съвършеното Божие дело; че тръните и бодилите, болката, скърбите и смъртта са резултат от непослушанието спрямо Бога. Уверете ги да видят, че независимо колко е опетнена от проклятието на греха, земята все още разкрива Божията милост.",
      "Ако можем да възпитаваме у себе си красота на душата, хармонираща с красотата на природата, тогава ще има съюз между небесното и човешкото.",
      "Когато слънцето залязва, нека глас на молитва и химн на хваление да отбелязват края на святите часове. И тогава да поканим Божието присъствие сред грижите на започващата трудова седмица.",
      "Така родителите могат да превърнат съботата, както и трябва да бъде, в най-радостния ден от седмицата. Могат да научат децата си да почитат този ден като наслада, като ден на дните, свят и почитаем на Господа."
    ]
  },
  {
    "day": "Март 23",
    "title": "Посрещане в небесния дом",
    "verse": "Отворете портите, за да влезе праведният народ, който пази истината (Исая 26:2).",
    "content": [
      "Животът на земята е началото на живота в небето.",
      "Ние сме деца на Небесния Цар, членове на царско семейство, наследници на Бога и сънаследници с Христос. Жилищата, които Исус отива да приготви, ще получат само онези, които са верни и чисти, които обичат и са послушни на думите Му. Ако искаме да се наслаждаваме на вечния рай, трябва да вграждаме религията в дома си. Мир, хармония, обич и щастие трябва да обитават там всеки ден, докато тези скъпоценни неща не започнат да пребъдват в сърцата на семейните членове.",
      "Това, което прави характера красив у дома, е същото, което ще го направи красив и в небесните обиталища.",
      "Ако изявяваме Христовия характер тук, спазвайки всички Божии заповеди, ще бъдем възрадвани и благословени да зърнем още сега приятния дом в жилищата, които Исус е отишъл да подготви за нас.",
      "Нека всичко, което е красиво в земния ни дом, да напомня за кристалната река и зелените поля, за разлюлените дървета и живите извори, за бляскавия град и певците с бели роби, за нашия небесен дом – света, чиято красота никой художник не може да изобрази, нито смъртен език да опише.",
      "Там любовта и съпричастността, които Бог е внедрил в душата, ще намерят най-истинското си и сладко приложение. Истинското общуване с небесни същества, хармоничният социален живот с блажените ангели и с верните от всички векове, святото приятелство, което ще свързва цялото семейство в небето и земята, са част от преживяванията на новия живот. С неизразима наслада ще влезем в радостта и мъдростта на непадналите светове.",
      "Привилегия на родителите е да отведат децата си до портите на Божия град с думите: „Опитах се да науча рожбите си да обичат Господа, да вършат волята Му и да Го прославят“. Пред такива хора портите широко ще се отворят и родители и деца ще влязат през тях."
    ]
  },
  {
    "day": "Март 24",
    "title": "Кой ще получи Божия печат?",
    "verse": "И видях друг ангел да се издига от изток, у когото беше печатът на живия Бог; и той извика с висок глас към четирите ангела, на които бе дадено да повредят земята и морето, и каза: Не повреждайте земята, нито морето, нито дърветата, преди да ударим печат върху челата на слугите на нашия Бог (Откр.7:2,3).",
    "content": [
      "Печатът на живия Бог ще бъде поставен само върху онези, които имат характер, подобен на Христовия.",
      "Както восъкът носи отпечатък, така душата притежава отпечатъка на Божия Дух и съдържа Христовия образ.",
      "Именно послушанието спрямо Божиите заповеди оформя характера по Божественото подобие.",
      "Откриваме печата на Божия закон в четвъртата заповед. Само тя от десетте съдържа името и титлата на Законодателя. Провъзгласява Го като Създател на небето и земята, и така разкрива дължимата Му почит и поклонение. В никоя друга част на Декалога не се разкрива чрез чия власт е даден Законът.",
      "Израелтяните поставят на вратите си кръвен знак, за да покажат, че са Божия собственост. Така и Божиите чеда от този век ще носят посочения от Бога знак. Ще бъдат в хармония с Божия свят Закон. Знак се поставя върху всеки от Божия народ –точно по същия начин като онзи по вратите на еврейските домове, за да запази хората от повсеместната погибел. Бог заявява: „Дадох им съботите Си да бъдат знак между Мен и тях, за да познаят, че Аз, Господ, ги освещавам“ (Езек.20:12)",
      "Божиите чеда получават печат на челата си. Това не е знак, който може да се види, но запечатване в истината – интелектуално и духовно – за да не бъдат поклатени. Веднага щом са запечатани и подготвени за пресяването, то ще дойде. Вярно е, че е започнало вече; Божият съд вече е надвиснал над земята и ние знаем какво предстои."
    ]
  },
  {
    "day": "Март 25",
    "title": "Христовият пример на смирение",
    "verse": "И тъй, ако Аз, Господ и Учител, ви умих нозете, то и вие сте длъжни един на друг да си миете нозете. Защото ви дадох пример да правите и вие, както Аз направих на вас (Йоан 13:14,15).",
    "content": [
      "У човека има нагласа да оценява себе си по-високо от своя брат, да работи за себе си, да търси по-високия пост; и често това води до погрешни догадки и горчив дух. Обредът, който предшества Господната вечеря, има за цел да изчисти тези недоразумения, да отнеме себелюбието на човека, да го снеме от себевъздигането му и да смири сърцето му, за да може да служи на своя брат.",
      "Ритуалът на измиване на нозете най-ярко илюстрира необходимостта от истинско смирение. Докато учениците се борят за по-горното място в обещаното царство, Христос препасва престилката и изпълнява задължението на слуга, като измива нозете на тези, които Го наричат Господ.",
      "Примиряването един с друг е дело, заради което е постановен обредът измиване на нозете. Когато и да се празнува той, Христос присъства чрез Светия Си Дух. Именно този Дух изпълва сърцата с убеждение.",
      "Когато Христос празнува този ритуал с учениците Си, вярата изпълва сърцата на всички, освен на Юда. Така и ние ще вярваме напълно, когато Исус говори на сърцето ни. Изворът на душата ще бликне. Умът ще бъде освежен и ще се съживи за действие и живот, като събори всяка бариера, причинявала разединение и отчуждение. Извършените грехове ще бъдат изявени с по-голяма яснота от всякога; защото Светият Дух ще ни ги припомни.",
      "След като измива нозете на учениците, Исус казва: „Дадох ви пример да правите и вие както Аз направих на вас“. Той постановява религиозна служба. Сам извършвайки го, този унизителен обред е превърнат в свят ритуал. Той трябва да бъде следван от учениците, за да пазят в съзнанието си Неговите уроци на смирение и служене."
    ]
  },
  {
    "day": "Март 26",
    "title": "Строители, не рушители",
    "verse": "И родените от теб ще съградят отдавна запустелите места; ще възстановиш основите на много поколения; и ще те нарекат Поправител на развалините, Възобновител на места за население (Исая 58:12).",
    "content": [
      "Нима Бог няма жива църква? Той има църква, но това е воюващата църква, а не триумфиращата. Съжаляваме, че има и фалшиви членове. Докато Господ води в църквата истински обърнатите, Сатана в същото време води и хора, които не са обърнати. Докато Христос сее добрите семена, Сатана сее плевели. Съществуват две противоположни влияния, които постоянно въздействат върху членовете на църквата. Едното действа за очистването им, другото – за покваряването на Божия народ.",
      "Въпреки че съществуват злини в църквата и ще ги има до времето на края, църквата на последното време трябва да бъде светлината на нашия свят, който е омърсен и покварен от греха.",
      "Има само една църква в света, която в настоящото време стои в развалините, издига основите и съгражда запустелите места; и всеки, който привлича вниманието на света и другите църкви към нея, наричайки я „Вавилон”, върши делото на обвинителя на братята. Целият свят е изпълнен с омраза към онези, които прогласяват заповедите от Божия закон. Църквата, която е вярна на Йехова, не трябва да участва в злободневни конфликти. Тези, които осъзнават какво означава тази война, няма да насочват оръжието си към воюващата църква, но с всички сили ще се борят заедно с Божия народ срещу злия съюз.",
      "Хората, които започват да прогласяват фалшиви вести на своя отговорност, които, въпреки твърдението си, че са водени и напътствани от Бога, все още действат за разделението на изгражданото през годините от Него, тези хора не вършат Божията воля. Нека се знае, че те стоят на страната на великия измамник. Не им вярвайте!"
    ]
  },
  {
    "day": "Март 27",
    "title": "Сълзи и изкушения",
    "verse": "…в служене на Господа с пълно смиреномъдрие, със сълзи и с напасти, които ме сполетяха от заговорите на юдеите (Деян.20:19).",
    "content": [
      "От дните на Адам до днес, нашият голям враг упражнява силата си, за да потиска и унищожава. В момента той се приготвя за своята последна атака срещу църквата.",
      "За да замаскира по-добре истинския си характер и цели, той така се е представял, че да предизвиква единствено насмешка или презрение. Особено му харесва да бъде рисуван като смешен или гнусен обект, като урод, полу-животно или полу-човек.",
      "Ако Сатана е така хитър от самото начало, какъв ли трябва да е сега, след като е натрупал хилядолетен опит? И все пак Бог, светите ангели и всички, които пребъдват в послушание на Божията воля, са по-мъдри от него.",
      "Всички, които активно са ангажирани с Божието дело, стремейки се да разбулят измамите на злия и да представят Христос пред хората, ще могат да се присъединят към свидетелството на Павел, в което той говори за служене на Господа с пълно смиреномъдрие, със сълзи и през изкушения.",
      "Изкусителят няма силата да контролира волята или да насилва душата да греши. Може да наскърбява, но не може да покварява. Може да причини агония, но не и да омърсява.",
      "Сатана не може да чете мислите ни, но вижда нашите действия, чува и думите ни; чрез обширното си познание върху човешкото семейство той може да оформи своите изкушения така, че да имат надмощие над слабостите в характера ни. И колко често му позволяваме да узнае тайната за постигане на победа над нас. Само ако можехме да контролираме думите и действията си!",
      "Сатана напада Христос с най-яростните и фини изкушения, но е отблъснат при всяко от тях. Тези битки са спечелени в наше име; тези победи са извоювани, за да е възможна победа и за нас. Христос ще дава сила на всеки, който я търси."
    ]
  },
  {
    "day": "Март 28",
    "title": "Безопасност само в послушанието",
    "verse": "Очите на Господа са върху праведните и ушите Му – към тяхната молитва; но лицето на Господа е против онези, които вършат зло (1 Петр.3:12).",
    "content": [
      "Никой не е в безопасност за ден или дори час без молитва. Особено трябва да молим Бог за мъдрост да разбираме Словото Му. Там са разкрити уловките на изкусителя и средствата, с които можем успешно да му се противопоставим. Сатана е специалист в цитиране на Писанието. Той ни предлага свое собствено тълкувание на стиховете, надявайки се по този начин да ни препъне. Нужно е да изучаваме Библията със смирено сърце, като никога не губим от погледа си нашата зависимост от Бога. И макар че трябва постоянно да се пазим от хитростите на Сатана, нужно е и да се молим с вяра непрестанно – „Не ни въвеждай в изкушение“.",
      "Когато е подмамен от обещанието за богати награди и практикува магьосничество срещу Израел, Валаам се стреми с жертвоприношения пред Господа да предизвика проклятие над народа Му. Тогава Божият Дух възпрепятства желаното зло и Валаам е принуден да възкликне: „Как да прокълна, когото Бог не проклина?“ (Числа 23:8).",
      "Народът на Израел е верен на Бога по това време. И докато продължават да са послушни на Божия закон, никоя сила на земята или ада не може да надделее над тях. Но проклятието, което Валаам не успява да произнесе срещу Божия народ, в край сметка го докарва върху тях, като ги изкушава да паднат в грях. След като нарушават Божиите заповеди, те се отделят от Бога и са оставени да усетят силата на разрушителя.",
      "Сатана много добре знае, че и най-слабата душа, пребъдваща в Христос, е много по-силна да освети обиталищата на мрака. Можем да бъдем в безопасност само когато със смирение се уповаваме на Бога и сме послушни на всичките Му заповеди.",
      "Нека никой не се лъже, че Бог ще го оправдае и благослови, докато той потъпква и една от наредбите Му. Доброволното предаване на познат грях заглушава свидетелстващия глас на Духа и отделя човека от Бога."
    ]
  },
  {
    "day": "Март 29",
    "title": "Корона за всеки светия",
    "verse": "Блажен онзи човек, който издържа изпитание; защото, като бъде одобрен, ще приеме за венец живота, който Господ е обещал на онези, които Го любят (Яков 1:12).",
    "content": [
      "Видях голям брой ангели да носят от града славни корони – по една за всеки светия с името му, написано върху нея. Щом Исус поиска короните, ангелите Му ги връчват и с десницата Си скъпият Исус ги поставя върху главите на светиите. По същия начин ангелите донасят и арфите и Исус също ги връчва на спасените. Ръководещите ангели първо дават тон и после всеки глас се издига в благодарствено, щастливо хваление; и всяка ръка умело се движи по струните на арфата. Звучи мелодична музика в богати и съвършени звуци.",
      "В града има всичко за пиршество на очите. Спасените виждат навсякъде изобилие от слава. После Исус поглежда Своите верни; лицата им греят от слава. С любящ поглед и мелодичен глас Той им казва: „Гледам тежкия труд на душата Си и Съм удовлетворен. Богатството от слава е ваше за радост през цялата вечност. Скърбите ви приключиха. Няма да има вече смърт, нито скръб, нито плач, нито болка“.",
      "После видях как Исус води Своя народ при дървото на живота. На него расте най-красивият плод, от който светиите могат да вземат свободно. В града се намира най-славният трон, от който извира и тече кристално чиста река с водата на живота. От всяка страна на реката се простира дървото на живота, а по бреговете й растат други красиви дървета, носещи плод.",
      "Думите са твърде слаби, за да опишат Небето. Докато тези сцени се разкриват пред мен, аз изпадам в удивление. Завладяна от изумителното великолепие и слава, пускам писалката на масата и възкликвам: „О, каква любов! Каква чудна любов!“. И най-възвишените думи не могат да опишат небесната слава или несравнимите дълбини на любовта на Спасителя."
    ]
  },
  {
    "day": "Март 30",
    "title": "Вечната тежина на славата",
    "verse": "Защото нашата привременна лека скръб произвежда все повече и повече една вечна тежина на слава за нас (2 Кор.4:17).",
    "content": [
      "Беше ми показана небесната слава и съкровищата, предложени на верните. Всичко е красиво и славно. Ангелите пеят прекрасна песен, после спират пеенето си, свалят короните от главите си и ги полагат с целия им блясък в нозете на любимия Исус. С мелодични гласове възклицават: „Слава, Алилуя!“. Присъединявам се към тях в техните песни на възхвала и почит към Агнето; и всеки път, когато отварям уста да Го хваля, преживявам неописуемата слава, която ме заобикаля. Това е една твърде голяма, вечна тежина на слава. Ангелът казва: „Малкият остатък, който обича Бога и пази Неговите заповеди, и е верен докрай, ще се наслаждава на тази слава и завинаги ще бъде в присъствието на Исус и ще пее със светите ангели“.",
      "После погледът ми е отклонен от славата и насочен към остатъка на земята. Ангелът им казва: „Пригответе се, пригответе се, пригответе се. Трябва да сте още по-добре подготвени, отколкото сте сега, защото Господният ден идва с гняв и ярост, за да запусти земята и да изтреби грешните от нея. Жертвайте всичко за Бога. Принесете всичко пред олтара Му – себе си, имота си, всичко – като жива жертва. Нужно е всичко, за да влезете в славата. Трупайте за себе си съкровища на небето, където никой крадец не ги доближава, нито ръжда ги разяжда. Трябва да бъдете участници в Христовите страдания тук, ако искате да станете участници с Него в славата Му там“.",
      "Небето би било достатъчно евтино, ако го получим чрез страдания. Ние трябва да се отричаме от себе си през цялото време, да умираме за егото си ежедневно, само Исус да остане и да гледаме постоянно на славата Му.",
      "Спасителното дело не е детска игра, в която да подчиниш волята си и особено удоволствията. Твърдата цел, неуморните усилия са тези, които ще постигнат победата в края. Този, който устои докрай, той ще се спаси. Онези, които търпеливо продължат да вършат добро, ще имат вечен живот и наградата на безсмъртието."
    ]
  },
  {
    "day": "Март 31",
    "title": "Никога вече смърт!",
    "verse": "Той ще обърше всяка сълза от очите им и смърт не ще има вече; нито ще има вече жалеене, ни плач, ни болка; първото премина (Откр.21:4).",
    "content": [
      "В дома на изкупените няма да има сълзи, нито погребални шествия, нито траурни лентички. „И жителят няма да рече: Болен съм; на людете, които живеят в него, ще се прости беззаконието им“ (Исая 33:24). Изобилен поток от щастие ще се лее и натрупва с течение на вечните векове.",
      "Нека с по-голяма ревност мислим за рая, който ни очаква. Нека вярата ни пронизва всеки тъмен облак и да съзерцаваме Онзи, Който е умрял за греховете на света. Той ще отвори портите на Рая за всички, които Го приемат и вярват в Него. Нека скърбите, които ни носят такава тежка болка, се превърнат в поучителни уроци, които ни наставляват да се стремим към наградата на нашето висше призвание в Христос. Нека се насърчаваме при мисълта за скорошното завръщане на Господа. И тази надежда да радва сърцата ни.",
      "Вървим към дома. Този, Който ни е обикнал толкова много, че е дал живота Си за нас, е построил град за Своите деца. Новият Ерусалим е нашето място за почивка. Няма да има тъга сред Божия град. Няма да има скръбен стон, нито погребални песни на съкрушени надежди и погребани чувства – нищо подобно няма да се чуе. Много скоро дрехите на теготата ще бъдат сменени със сватбени одежди. Скоро ще бъдем свидетели на коронясването на нашия Цар. Хората, чийто живот е бил скрит в Христос, които са водили добрата битка на вярата, ще бъдат озарени от славата на Изкупителя в Божието царство.",
      "Не след дълго ще видим Този, в Когото е нашата надежда за вечен живот. И в присъствието Му всички изпитания и трудности на този живот ще изглеждат незначителни. Гледайте нагоре, повдигнете очи и нека вярата ви непрестанно да расте! Нека тя ви напътства по тясната пътека, която ще ви отведе пред портите на Божия град в славното величие там – в онова неизмеримо, безкрайно бъдеще на слава, приготвено за изкупените."
    ]
  },
  {
    "day": "Април 1",
    "title": "Обградени с Божията милост",
    "verse": "Много ще бъдат скърбите на нечестивия; но онзи, който се уповава на Господа, милост ще го окръжи (Пс.32:10).",
    "content": [
      "Често си мислим, че служещите на Бога имат повече изпитания от невярващите, и че пътеката, определена за тях, е камениста. Но нима грешникът се наслаждава на земните удоволствия и радости без проблеми? О, не. Има мигове, когато той е страшно обезпокоен. Страхува се, че Бог не го обича.",
      "Нима злите са лишени от разочарования, трудности, земни загуби, бедност и тревоги? Мнозина от тях страдат от продължителни болести и си нямат Някой силен и могъщ, на Когото да се облегнат; нямат си подкрепяща милост от по-висша Сила, която да ги подкрепи в тяхната слабост. Осланят се на собствените си сили. Не получават никаква утеха, гледайки напред към бъдещето, но виждат само плашеща несигурност. По този начин затварят очи в смъртта без капчица радост в очакване на утрото на възкресението, защото нямат блажената надежда, че ще участват в първото възкресение.",
      "Християнинът също страда от болести, разочарования, бедност, укори и тревоги. Но сред всички тях той обича Бога, избира да върши волята Му и не оценява нищо така високо, както Неговото одобрение. В трудните изпитания и в променящите се сцени на този живот той знае, че има Един, Който го познава и обича, Един, Който отваря ухото Си за вика на скърбящите и потиснатите. Един, Който може да съчувства на всяка скръб и да облекчи острата болка на всяко сърце.",
      "Сред всички тези беди християнинът има силна утеха. И ако Бог допусне той да страда от продължителна и тежка болест, преди да склопи очи в смъртта, той може с радост да понесе това. Верните копнеят за бъдещето с небесна наслада. Една кратка почивка в гроба и след това Животодателят ще разчупи оковите на гробниците, ще освободи пленените и ще ги изведе безсмъртни от прашните им смъртни легла, за да не познаят никога повече болката, мъката или смъртта. О, каква надежда е тази! Нека тя бъде и моя! Нека бъде и твоя!"
    ]
  },
  {
    "day": "Април 2",
    "title": "Надежда за безнадеждните",
    "verse": "Нека остави нечестивият пътя си, и неправедният – помислите си; нека се обърне към Господа и Той ще се смили за него, и към нашия Бог, защото Той ще прощава щедро. Защото Моите помисли не са като вашите помисли.Нито вашите пътища – като Моите пътища, казва Господ (Исая 55:7,8).",
    "content": [
      "Ваша е мисълта, че грешките и прегрешенията ви са толкова тежки, щото Господ няма да уважи молитвите ви и няма да ви благослови и спаси. Колкото по-близо идвате до Исус, толкова по-грешни ще изглеждате в собствените си очи, защото духовното ви зрение ще се проясни и ще видите несъвършенствата си в по-ясен контраст спрямо Неговото съвършено естество. Но не се обезсърчавайте. Това е доказателство, че заблудите на Сатана са изгубили силата си над вас; че съживителното влияние на Божия Дух действа във вас и вашето безразличие и апатия преминават.",
      "Няма как дълбока любов към Исус да обитава в сърце, което не вижда и не осъзнава своята греховност. Душата, която е променена от благодатта, ще се възхищава на Неговия Божествен характер. Но ако не виждаме моралното си несъвършенство, това е непогрешимо доказателство, че не сме зървали красотата и великолепието на Христос. Колкото по-малко неща за похвала виждаме в себе си, толкова повече ще оценяваме безкрайната чистота и красота на Спасителя. Гледката на нашата греховност ни тласка към Този, Който може да прощава.",
      "Бог не се отнася към нас както смъртните хора се отнасят един към друг. Неговите мисли са мисли на милост, любов и нежно състрадание. „Той ще прощава щедро“. Бог казва: „заличил съм като тъмен облак вашите грехове“.",
      "Погледнете нагоре вие, които сте уморени, изкушавани и обезсърчени! Повдигнете очите си. Винаги е безопасно да се гледа нагоре; фатално е да се гледа надолу. Ако гледате надолу, земята ще се люшка и поклаща под краката ви – нищо не е сигурно. Но небето над вас е спокойно и стабилно, и за всеки изкачващ се е осигурена небесна помощ. Десницата на Безкрайния се протяга над небесните кули, за да хване вашата в силната си прегръдка. Могъщият Помощник е близо, за да благославя, повдига и насърчава най-грешните, най-провинилите се, стига само да гледат към Него чрез вяра. Но грешникът трябва да вдигне очите си нагоре."
    ]
  },
  {
    "day": "Април 3",
    "title": "Наслада в истината",
    "verse": "Научи ме, Господи, пътя Си, и ще ходя в истината Ти; дай ми да се боя от името Ти с неразделено сърце (Псал.86:11).",
    "content": [
      "Кажете с цялото си сърце: „Ще ходя в Твоята истина“. Всяко решение, изразено в страх от Господа, дава сила на вярата и каузата. То ще стимулира и смири, ще подсили и утвърди. „Ще ходя в истината Ти“. Истината заслужава нашето доверие не по-малко, защото светът е препълнен с басни. Щом фалшът и измамата са налице, това доказва, че някъде там съществува и истина, пълната истина.",
      "Не ни е достатъчно само да чуем истината. Бог изисква от нас и послушание. „Блажени ония, които слушат Божието слово и го пазят“ (Лука 11:28). „Като знаете това, блажени сте, ако го изпълнявате“ (Йоан 13:17).",
      "Можем да ходим с наслада в истината. Тя не бива да е за нас поробващо иго, но утеха, радостна вест, която съживява сърцата ни и ни предизвиква да отправяме хваление към Бога. Чрез търпението и утехата на Писанието имаме надежда. Християнската надежда не е мрачна и безутешна. О, не, не! Тя не ни хвърля в затвора на съмненията и страховете. Истината прави свободни тези, които я обичат и са осветени чрез нея. Те живеят в славната свобода на Божите деца.",
      "Ние, които твърдим, че вярваме в истината, трябва да изявяваме нейните плодове в своите думи и характер. Трябва много да напреднем в познаването на Исус Христос, в приемането на Неговата любов към Бога и към ближния, за да може небесната светлина да грее в нашето ежедневие. Истината трябва да проникне и в най-дълбоките кътчета на душата и да изчисти всичко, което не е в съгласие с Христовия Дух. Полученият вакуум нека се запълни с чертите на Неговия характер, който е чист, свят и неопетнен. Така всички извори на сърцето ще бъдат като цветя – ароматни като парфюм, със сладък мирис, с ухание от живот към живот.",
      "Съхранената в душата истина е тази, която ни превръща в Божии хора."
    ]
  },
  {
    "day": "Април 4",
    "title": "Нека Исус ни води",
    "verse": "Исус му казва: Аз съм пътят, и истината, и животът; никой не идва при Отца, освен чрез Мен (Йоан 14:6).",
    "content": [
      "О, дано ние, които сме странници и пришълци в тази чужда земя, да схванем Христос – пътя, истината и живота. Той казва: „Никой не идва при Отца, освен чрез Мен“. Пътят, който е очертал, е така ясен и отличителен, че и най-големият грешник, натоварен с вина, да не може да го пропусне. Нито един отруден човек не бива да се провали, търсейки истинската пътека и ходенето в чиста и свята светлина, защото Исус е нашият Водител по пътя.",
      "Пътеката е толкова тясна, толкова свята, че грехът не може ни най-малко да бъде толериран в нея; и все пак достъпът е осигурен за всички, и нито една отчаяна, съмняваща се и обременена душа не трябва да каже: „Бог не се грижи за мен“. Всеки човек е скъпоценен в Божиите очи. Когато Сатана триумфира като княз на света, когато твърди, че светът е негово царство, когато сме опетнени и омърсени от грях, Бог изпраща Своя Вестител от небето – единородния Си Син, за да прогласи на всички земни жители: „Разполагам с откуп. Открих начин да се избегне всяко наказание. В Мен е вашият документ за освобождение, подпечатан от Господаря на небето и земята“.",
      "Не поради някакъв недостатък в изкупената титла вие не я приемате. Не защото милостта, благодатта и любовта на Отец и Сина не са достатъчни, или не са безплатно подарени, та по тази причина да не се радвате на опрощаващата любов. Ако се погубите, това ще бъде заради факта, че не сте пожелали да дойдете при Христос, за да имате живот.",
      "Бог очаква да излее благословение и прощение за греховете ни, да оправдае несъвършенството ни, да подари правда на всички, които вярват в любовта Му и приемат спасението Му. Христос е готов да каже на покаялия се грешник: „Ето, отнех от теб беззаконието ти“ (Зах.3:4). Той е свързващото звено между Бога и човека. Неговата кръв е красноречивата жалба от името на грешниците."
    ]
  },
  {
    "day": "Април 5",
    "title": "Обичащи Христос",
    "verse": "Защото такъв първосвещеник ни трябваше: свят, невинен, непорочен, отделен от грешните и възвисен по-горе от небесата (Евр.7:26).",
    "content": [
      "Характерът на Христос се отличава с неподражаемо великолепие, обхващащо всичко чисто, праведно, красиво и почтено. Не знаем някога да е посещавал парти на удоволствията или бална зала; при все това, Той си остава съвършен в елегантност и вежливи обноски. Отличава се с високи интелектуални способности още в ранните години на живота Си. Неговата младост не е пропиляна в леност, нито в плътски удоволствия, себеугаждане или в безполезни неща. Нито един от Неговите часове от детство до зрялост не е прахосан или неправилно използван.",
      "Исус е безгрешен и няма склонност към греха. С това изключение положението Му е същото като вашето. Няма трудност, която да не се е стоварила със същата тежест и върху Него; нито има скръб, която да не е преживяна от Него. И Неговите чувства са наранявани от пренебрежението и безразличието на близки приятели, както са и вашите. Трънлива ли е вашата пътека? Христовата е десетократно повече. Измъчен ли сте? И на Него му е познато това чувство. Колко добре е, че Христос е наш пример!",
      "Боговдъхновеният доклад ни казва за Него: „А Исус напредваше в мъдрост, в ръст и в благоволение пред Бога и пред човеците“ (Лука 2:52). Напредвайки във възраст, Той расте и в познание. Живее умерено, скъпоценните Му часове не са пропилявани в празни удоволствия. Притежава истински здраво тяло и силно способен ум. Физическите и умствените Му способности се развиват и разширяват като вашите или на който и да било друг млад човек. Божието слово е Неговия учебник – така както би трябвало да е и вашият.",
      "Нека Исус бъде стандарт за вас. Подражавайте на живота Му. Обичайте характера Му. Живейте както Той е живял. Нови сили ще се дадат на умствените ви способности и по-широк кръгозор – на мисленето ви, ако свързвате ума си в жив контакт с вечните реалности, които са далеч по-огромни и по-велики."
    ]
  },
  {
    "day": "Април 6",
    "title": "Привилегията на увереността",
    "verse": "От това ще познаем, че сме от истината, и ще уверим сърцето си пред Него (1 Йоан.3:19).",
    "content": [
      "Бих се молила за необходимостта нашите младежи и девойки да изберат сериозно своето призвание. Умолявам ви да не се занимавате със случайна или несигурна работа, която би засегнала вашите вечни интереси. Така ще загубите щастието си, мира, утехата и надеждата в този живот и ще се лишите от безсмъртното си наследство.",
      "Мои млади приятели, чрез Христовата благодат можете да сте послушни на Божиите заповеди и ежедневно да се сдобивате с твърдост и сила на характера, за да не се провалите и обезсърчите. Небесната благодат е изобилно осигурена за всяка душа, така че всеки да участва в борбата и да излезе от нея победител. Не бъдете лениви; не се залъгвайте, че може да се спасите, като живеете съобразно с естествените черти на характера си. Че можете да се носите по всеобщото течение на света, да си угаждате и в същото време да сте способни да се противопоставите на силите на злото във време на криза, като излезете победоносно, когато битката се развихри. Нужно е всеки ден да се учите на послушание на заповедите на Господаря на Господнето войнство.",
      "Мои млади приятели, молите ли се? Възпитавате ли себе си да отправяте молитви за чисти мисли, за свети стремежи, за чисто сърце и чисти ръце? Възпитавате ли устните си да пеят хвалебни песни на Бога и стремите ли се да вършите Божията воля? Ето това образование ще има най-голяма стойност за вас; защото ще помогне у вас да се оформи Христоподобен характер.",
      "Не сядайте на удобния сатанински стол, не казвайте че всичко е безсмислено и че не можете да спрете да вършите грях, че нямате сили за победа. Няма да имате сила, ако сте отделени от Христос, но е ваша привилегията да Го имате пребъдващ в сърцето си чрез вяра. Той може да победи греха във вас, когато съдействате на усилията Му. Можете да бъдете живо евангелие, познато и прочитано от всички хора. Не трябва да сте мъртво писмо, но живо и свидетелстващо пред света, че Исус може да спасява."
    ]
  },
  {
    "day": "Април 7",
    "title": "Бог изисква от нас най-дълбоки чувства",
    "verse": "Никой не може да слугува на двама господари, защото или ще намрази единия, а ще обикне другия, или към единия ще се привърже, а другия ще презира. Не можете да слугувате на Бога и на мамона (Мат.6:24).",
    "content": [
      "Мнозина стоят на омагьосаната земя на врага. Маловажни неща – глуповати социални партита, песни, подигравки и шеги – замъгляват умовете им и те служат на Бога с разделено сърце. Заявлението на Христос „Никой не може да слугува на двама господари“ се пренебрегва.",
      "Една от най-характерните черти на земните жители в дните на Ной е тяхната силна заинтересованост от материалното. Те превръщат яденето и пиенето, купуването и продаването, жененето и омъжването, във върховни житейски цели. Не е грешно да се яде и пие, стига това, което е необходимо, да не се доведе до крайност. Сам Бог е постановил брака, когато е подарил Ева на Адам. Всички Божии закони са чудно пригодени да посрещат нуждите на човешкото естество. Грехът на допотопните хора е в извращаването на нещата, които сами по себе си са законни. Те покваряват Божиите дарове, като ги използват, за да служат на себичните си желания.",
      "Прекалената любов и посвещение на нещо, което самό по себе си е законно, води до погубване на хиляди по хиляди души. На маловажни въпроси често се отдават умствени сили, които биха могли напълно да се посветят на Бога. Нужно е винаги да се пазим да не стигаме до крайности с нещата, които – правилно използвани – са законни. Голям брой хора са изгубени поради факта, че са участвали в неща, които биха били безвредни, ако бяха правилно извършвани. Но тъй като са извратени и погрешно използвани, се превръщат в грешни и неморални.",
      "Ако постоянно мислим и се стремим към нещата от този живот, не бихме могли да насочваме мислите си към небесните реалности. Сатана се бори да отдели ума ни от Бога и да го насочи към модата, обичаите и прищевките на света, които носят болести и смърт.",
      "В този свят трябва да придобием годност за по-висшия. Бог ни е облякъл в доверието Си и очаква да използваме всички свои способности в помощ и за благословение на нашите ближни. Изисква най-дълбоката ни обич и върховното ни посвещение."
    ]
  },
  {
    "day": "Април 8",
    "title": "Над мъглата от съмнения",
    "verse": "Дерзайте и нека се укрепи сърцето ви, всички, които се надявате на Господа! (Пс.31:24).",
    "content": [
      "Дори християни с дълъг опит често са нападани от най-ужасни съмнения и колебания. Не трябва да смятате, че вашият случай е безнадежден поради тези изкушения. Надявайте се на Бога, уповавайте се на Него и си почивайте в обещанията Му.",
      "Когато дяволът идва със своите съмнения и неверие, затворете вратата на сърцето си. Затворете и очите си, за да не гледат дяволските сенки. Погледнете нагоре и съзерцавайте вечните неща, и така ще имате сила всеки час. Изпитът на вашата вяра е много по-скъпоценен от злато. Прави ви способни да се борите в Господнята битка.",
      "Сатана се свързва с всеки, който се свързва с него. Ако успее да получи тези, които имат опит в религията, те ще бъдат най-ефективните му агенти за достигане до подобните на тях. Така ще обгърне душите им с неверие. Не трябва да си позволявате да допускате каквито и да било съмнения в съзнанието си. Не угаждайте на дявола дотолкова, че да разказвате за ужасното бреме, което носите. Всеки път, когато го правите, дяволът се радва на способността си да ви контролира и на факта, че сте загубили от погледа си Исус Христос, вашия Изкупител.",
      "Трябва да изявяваме Него, Който ни е призовал от тъмнината в Своята чудна светлина. Именно чрез жива вяра си почиваме в тази светлина. Чрез жива вяра се радваме ежедневно в нея. Не трябва да изговаряме на глас съмненията и изпитанията си, защото те нарастват все повече винаги, когато говорим за тях. Всеки път, когато ги разказваме, Сатана печели победа. Но когато заявяваме: „Ще поверявам душата си на Него – Верния Свидетел, тогава показваме, че сме се предали на Исус Христос безрезервно и че Бог ни подарява светлина и радост в Него.",
      "Човекът, който обича Бога, се издига над мъглата от съмнения. Сдобива се с ярка, обширна, дълбока и жива опитност и става смирен човек с Христоподобен характер. Душата му е посветена на Господа и е скрита с Христос в Бога."
    ]
  },
  {
    "day": "Април 9",
    "title": "Как да запазим своето благочестие",
    "verse": "Така и вие считайте себе си за мъртви към греха, а живи към Бога в Христос Исус. И така, да не царува грехът във вашето смъртно тяло, та да се покорявате на неговите страсти (Римл.6:11,12).",
    "content": [
      "Някои хора се отнасят към греха като към нещо толкова маловажно, че са лишени от всякаква съпротива срещу угаждане на греховете си и срещу техните последици.",
      "Ако само за миг допуснете, че Бог се отнася лековато към греха или прави изключение, за да можете да продължите да вършите зло, или че душата ви няма да понесе наказание за това, вие сте под влияние на ужасната измама на Сатана. Всяко доброволно нарушение на праведния закон на Йехова излага душата ви на пълно завладяване от дявола.",
      "Когато занемарявате съзнателното си благочестие, вие ставате бойно поле за Сатана; имате съмнения и страхове – достатъчни да парализират енергията ви и да ви доведат до обезсърчение.",
      "Помнете, че изкушението не е грях. Колкото и трудни да са обстоятелствата, в които човек е поставен, нищо не може да отслаби душата му, докато той сам не се поддаде на изкушението, вместо да запази своето благочестие. Най-съществените ваши интереси могат да бъдат опазени единствено от вас. Никой не може да ги засегне без ваше съгласие. Всички сатанински легиони не могат да ви наранят, освен ако не отворите душата си за стрелите на дявола. Никога няма да паднете в грях, освен по собствена воля. Ако умът ви е чист, цялата нечистота на заобикалящата ви среда не може да ви опетни.",
      "Вечният живот ни струва и всичко, и нищо. Само онези, които полагат постоянни усилия и неуморно старание, както и ревностно желание, пропорционално на стойността на обекта на техния стремеж, само те ще се сдобият с този живот, който е съразмерен на Божия живот.",
      "Имаме примера на Адам и Ева и резултатът от тяхното прегрешение би трябвало да кара всеки човек да избягва греха, да се отвращава от него като от нещо омразно. И предвид страданията, които грехът със сигурност носи, да чувстваме, че е по-добре да изгубим всичко, отколкото да се отделим дори от най-малката от Божите заповеди."
    ]
  },
  {
    "day": "Април 10",
    "title": "„Елате при Мен“",
    "verse": "Елате при Мен всички, които се трудите и сте обременени, и Аз ще ви успокоя! (Мат.11:28).",
    "content": [
      "Мнозина, които чуват тази покана, макар да копнеят за почивка, продължават да се блъскат по черната пътека, притискайки своето бреме плътно до сърцето си. Исус ги обича и желае да понесе товара им и самите тях в силните Си ръце. Той би отнел страховете и несигурността, които съсипват мира и покоя им, но е нужно първо те да дойдат при Него и да Му споделят тайните неволи на душата си.",
      "Понякога изливаме тревогите си в човешки уши и разказваме скърбите си на тези, които не могат да ни помогнат. Пренебрегваме необходимостта да ги споделим с Исус, Който е способен да промени скръбния път с пътека на радост и мир.",
      "Той предлага да бъде наш Приятел, да върви с нас през всички трудни житейски пътеки. Казва ни: Аз съм Господ, твоят Бог; върви с Мен и ще изпълня пътя ти със светлина. Исус, величието на Небето, предлага да бъде Придружител на всички, които идват при Него с товарите, слабостите и грижите си.",
      "Поканата Му към нас е призив за чист, свят и щастлив живот – живот на мир и покой, на свобода и любов, на богато наследство в бъдеще, както и на безсмъртен живот. Наша е привилегията да се радваме ежедневно на спокойно, близко и щастливо пътуване с Исус.",
      "Ще намерим покой, когато изоставим всяко себеоправдание, всяко разсъждение от себелюбива гледна точка. Пълно посвещение и приемане на Божиите пътища е тайната за идеална почивка в любовта Му. Правете точно това, което ви е казал, и бъдете уверени, че Бог ще изпълни всичко, което е обещал. Дошли ли сте при Него, отричайки се от всички заместители, от своето неверие и себеоправдание? Елате такива, каквито сте – слаби, безпомощни и готови да умрете за себе си.",
      "Каква е обещаната почивка? Това е осъзнаването, че Бог е истинен и че никога не разочарова идващия при Него. Прощението Му е пълно и безплатно; приемането от Него означава покой за душата, почивка в Неговата любов."
    ]
  },
  {
    "day": "Април 11",
    "title": "Време за размишление",
    "verse": "Но се наслаждава в Закона на Господа, в Неговия Закон се поучава ден и нощ (Пс.1:2).",
    "content": [
      "Последната ви мисъл нощем и първата ви мисъл сутрин трябва да бъде за Него, в Когото е центрирана надеждата ви за вечен живот.",
      "Мнозина неохотно се отнасят към моментите, прекарани в размишление, в изследване на Писанията и в молитва, сякаш така прекараното време е изгубено. Иска ми се всички да видите тези неща в светлината на Бога, защото тогава ще превърнете небесното царство в свой най-важен и първи приоритет. Както упражненията увеличават апетита и дават сила и здраве на тялото, така упражненията в бдение и молитва увеличават благодатта и духовните сили.",
      "Чувствата трябва да се съсредоточат върху Бога. Размишлявайте за Неговото величие, за Неговата милост и великолепие. Нека добротата, любовта и съвършенството на характера Му да пленят вашето сърце. Разговаряйте за божественото Му очарование и за небесните жилища, които Той приготвя за верните. Този, чиято тема на разговор е небето, е най-ползотворният християнин за всички около себе си. Думите му са полезни и освежителни. Имат променящо влияние върху тези, които ги слушат.",
      "Съществува постоянна нужда от лично общуване с Бога. Необходимо е да приемем Христовия Дух, ако искаме да Го предаваме на другите. Не можем да се изправим срещу обединените сатанински и човешки сили, ако не прекарваме достатъчно време във връзка с Източника на всяка сила. Има моменти, когато трябва да се откъснем от звуците на земния шум и от човешките гласове, и в усамотено място да слушаме Исусовия глас. Така ще вкусим от Неговата любов и ще приемем Неговия Дух. Ще се научим да разпъваме себе си на кръст. Този модел на поведение може да изглежда невъзможен за човешкия ум. „Нямам време“ – може да казвате вие. Но когато осъзнаете важността на този въпрос, не губете никакво време; защото, когато си осигурите силата и благодатта, идващи единствено от Бога, не вие ще вършите делото. Исус е истинският Работник. „Без Мен, не можете да сторите нищо“ (Йоан 15:5). Размишлението и усърдната молитва ще вдъхновят желанието ви за полагане на свети усилия."
    ]
  },
  {
    "day": "Април 12",
    "title": "Търсене на Бога с цяло сърце",
    "verse": "Върнете се в крепостта, вие обнадеждени затворници; още днес възвестявам, че ще ти въздам двойно (Зах.9:12).",
    "content": [
      "Трябва да обучим душата си да се държи, здраво да се държи за богатите обещания на Христос. Господ Исус знае, че не е възможно за нас да устоим на многобройните изкушения на Сатана, освен ако получим небесна сила от Бога. Добре знае, че със собствените си човешки сили несъмнено ще се провалим. Затова ни е осигурил всичко, така че при всеки спешен случай и изпитание да прибегнем до Крепостта. Имаме обещание от устните Му, че няма да умрем. Всеки лично трябва да цени вярата, че ще получи от Него нещата, които е обещал.",
      "Бог ще бъде за нас всичко, което Му позволим да бъде. Нашите апатични, бездушни молитви няма да ни донесат дарове от небето. О, как се нуждаем да настояваме в молитва! Искайте с вяра, чакайте с вяра, получавайте с вяра, радвайте се в надеждата, защото всеки, който търси, намира! Бъдете ревностни в това! Търсете Бога с цяло сърце! Хората влагат душа и ревност във всичко, което предприемат за временните неща, докато усилията им не се увенчаят с успех. С неуморна страст се учете да търсите богатите Божии благословения, които са обещани, и с решителни и ревностни усилия ще получите Христовата светлина, истина и изобилна благодат.",
      "С искреност, с гладна душа, викайте пред Бога. Борете се с небесни същества, докато не получите победата. Оставете цялото си същество в Божиите ръце – душа, тяло и дух – бъдете Негов любящ и посветен инструмент, воден от Божията воля, контролиран от Неговия ум, вдъхновен от Неговия Дух.",
      "Кажете на Исус нуждите си с искреност в душата. От вас не се иска да водите дълга дискусия с Бога, или да Му проповядвате, но със скърбящо за греховете си сърце да Му кажете: „Спаси ме, Господи, или загивам“. Има надежда за такива хора. Те ще търсят, ще молят, ще хлопат и ще намерят. Когато Исус отнеме бремето на греха, който притиска душата ви, ще преживеете блаженството на Христовия мир."
    ]
  },
  {
    "day": "Април 13",
    "title": "Смирена и усърдна молитва",
    "verse": "Илия беше човек със същото естество като нас; и помоли се усърдно да не вали дъжд; и не валя дъжд на земята три години и шест месеца; и пак се помоли, и небето даде дъжд, и земята произведе плода си (Яков 5:17,18).",
    "content": [
      "Важни уроци ни се представят чрез опитността на пророк Илия. Когато на планината Кармил той изговаря молитва за дъжд, вярата му е изпитана, но усърдно продължава да представя искането си пред Бога.",
      "Слугата гледа, докато Илия се моли. Шест пъти той се връща от наблюдателния пост с вестта: „Нищо няма, нито облак, нито следа от дъжд“. Но пророкът не се обезсърчава. Продължава да изпитва своя живот, да види да не би да е проявил непочитане към Бога. Изследва сърцето си, смирява се все повече и повече (…). И когато стига до точката на отричане от себе си и се обляга здраво на Спасителя като единствена сила и правда, тогава отговорът идва. Слугата се появява и казва: „Ето, малък облак колкото човешка длан се издига от морето“ (3 Царе 18:44).",
      "Имаме Бог, Чието ухо не е затворено за нашите молби; и ако опитаме Словото Му, Той ще възнагради нашата вяра. Спасителят желае нашите интереси да са втъкани в Неговите, и тогава може свободно да ни благослови; защото няма да приемем слава за себе си, когато дойде благословението (…). Бог невинаги отговаря на молитвите ни от първия път; ако го направи, ще сметнем за даденост, че имаме право на всички благословения и заслуги, които е излял върху нас. Вместо да изпитваме сърцата си, за да видим да не би да се наслаждаваме на някой грях, ние ще станем нехайни и не ще осъзнаем своята зависимост от Него.",
      "Пророк Илия се смирява дотам, че да не приема славата за себе си. Това е условието, при което Господ чува молитвите (…). Единствено Бог е достоен да бъде прославен."
    ]
  },
  {
    "day": "Април 14",
    "title": "Пазене на сърцето",
    "verse": "Повече от всичко друго, що пазиш, пази сърцето си, защото от него са изворите на живота (Пр.4:23).",
    "content": [
      "Усърдното пазене на сърцето е съществено за здравия растеж в благодатта. Сърцето в естественото си състояние е обиталище на нечисти мисли и погрешни страсти. Когато бъде предадено на Христос, то трябва да бъде очистено чрез Духа от всяка нечистота. Това не може да се извърши без съгласието на човека.",
      "Когато душата е очистена, дълг на християнина е да я пази неопетнена. Мнозина явно смятат, че Христовата религия не призовава към изоставяне на ежедневните грехове, към освобождаване от навици, които държат душата в робство. Те се отказват от някои неща, осъждани от съвестта, но не успяват да изявят Христос в ежедневието си. Не проявяват и Христоподобие в дома си. Не показват внимателна грижа при подбора на думите си. Твърде често се изговарят раздразнителни и нетърпеливи думи, които възбуждат най-лошите страсти в човешкото сърце. Такива хора се нуждаят от пребъдващото присъствие на Христос в душата. Единствено с Неговата сила могат да опазят думите и действията си.",
      "В делото на пазене на сърцето трябва да сме бързи в молитва, неуморни в принасянето на молбите си пред трона на благодатта. Тези, които носят името християни, трябва да идват при Бога с ревност и смирение, молейки за помощ. Християнинът не може винаги да бъде в молитвена поза, но мислите и желанията му могат винаги да бъдат насочени нагоре.",
      "Ако пазите сърцето си в небето, това ще дава живот на всичките ви молитви и на всичките ви задължения. Ако дисциплинирате ума си да се занимава с небесните неща, това ще внесе сила и пламенност във всички ваши начинания. Нашите усилия са апатични и бягаме бавно в християнското си състезание, като проявяваме вялост и леност, защото така малко ценим небесната награда. Джуджета сме в духовните постижения. Привилегия и дълг на християнина е да израства в познанието на Божия Син, до „пълнотата на мъжеството“."
    ]
  },
  {
    "day": "Април 15",
    "title": "Дворецът на светия живот",
    "verse": "Вие обаче сте избран род, царско свещенство, свят народ, люде, които Бог придоби, за да възвестяват превъзходствата на Този, Който ви призова от тъмнината в Своята чудесна светлина (1 Петр.2:9).",
    "content": [
      "Христовата църква на земята съществува сред моралния мрак на един неверен свят, който потъпква Закона на Йехова. Но техният Изкупител е платил откупа им с цената на собствената Си скъпоценна кръв; осигурил е всичко необходимо църквата Му да бъде новородено тяло, озарено от Светлината на света, притежаващо славата на княз Емануил. Ярките лъчи на Слънцето на Правдата, греещи чрез Неговата църква, ще съберат в десницата Му всички изгубени, блуждаещи овце, за да дойдат при Него и да намерят там своето убежище. Ще открият мир, светлина и радост в Този, Който е мирът и вечната правда.",
      "Членовете на църквата трябва лично да пазят светлината на Божията любов, горяща ярко в душите им, и да я отразяват и към другите. Твърде много е заложено на карта, за да позволим на духовната летаргия да ни превземе. Нека не поощряваме нехайството към религиозните служби и задължения. Нека решително се борим с тази леност на душата, която е така фатална за израстването и за самия живот на християнина. Здрава и успяваща ще бъде тази църква, чиито членове полагат активни, лични усилия да вършат добро на другите и да спасяват души. Това ще бъде постоянен стимул за всяко добро дело. Такива християни ще се трудят с още по-голяма ревност да съхранят собственото си спасение. Спящата енергия ще се събуди, цялата душа ще се вдъхнови с непобедима решителност да спечели похвалата на Спасителя: „Добра работа!“, и да бъде увенчана с короната на победителя.",
      "Христос превръща Своята църква в красив храм за Бога. „Където двама или трима са събрани в Мое име, заявява Той, там Съм и Аз посред тях“ (Мат.18:20). Неговата църква е дворецът на светия живот, изпълнен с най-разнообразни дарове и със Светия Дух. Небето връчва и съответните задължения на всеки член от земната църква; и всички трябва да намерят своето щастие в щастието на тези, на които помагат и благославят."
    ]
  },
  {
    "day": "Април 16",
    "title": "Усмивката на Бога",
    "verse": "Благословението Господне обогатява; и трудът на човека не ще притури нищо (Пр.10:22).",
    "content": [
      "Нищо не може да бъде за добро за нас без Божието благословение. Онова, което Бог благославя, то е благословено. Следователно „малкият имот на праведния е по-желателен от богатството на мнозина нечестиви“ (Пс.37:16). Малкото с благословията на Господ е по-полезно и ще трае дълго. Божията благодат ще направи така, че малкото да измине велики пътища. Когато се посветим на каузата на Божието царство, тогава Бог ще се погрижи за нашите дела.",
      "Господ ни е дал скъпоценни благословения в обикновените полски цветя, в благодатния аромат за нашите сетива. Обагрил е всяко цвете с красота, защото е Великият Художник. Този, Който е създал прекрасните неща в природата, ще извърши далеч по-велики неща за човешката душа. Бог обича красивото и ще украси характерите ни със Своите изобилни дарове. Ще направи думите ни благоуханни като полските цветя. Той ни благославя като ежедневно посреща физическите ни нужди. Самия хляб, който ядем, носи върху себе си знака на кръста.",
      "Истински благословени са само тези, които съвсем сериозно се стремят да притежават даровете, хранещи душата и траещи вечно. Спасителят ни казва: „Търсете първо Божието царство и Неговата правда, и всичко останало ще ви се прибави“ (Мат.6:33). Бог се грижи за нас дори и когато излива върху нас временни благословения. Земното ни добруване не остава пренебрегнато от Небесния Баща. Той знае, че се нуждаем от всичко това. Когато Бог се усмихва на нашите усилия, това е много по-ценно от всеки земен приход.",
      "„Колко сладки са земните удобства,",
      "когато са подправени с Божията любов.“",
      "Всяко избавление, всяко благословение, което Бог е подарил в миналото на Своя народ, трябва да се пази свежо в залата на спомените като сигурна клетва за все повече и все по-богати благословения, които Той ще излее върху нас.",
      "Няма лимит за благословенията, които сме привилегировани да получим."
    ]
  },
  {
    "day": "Април 17",
    "title": "С очите на вярата",
    "verse": "…и да просвети очите на сърцето ви, за да познаете, каква е надеждата, към която ви призовава, какво е богатството между светиите на славното от Него наследство (Еф.1:18).",
    "content": [
      "И най-високо образованият ум не може да замести простотата на истинското благочестие. Библията може да бъде изучавана като клон на човешката наука, но нейната красота, доказателството за силата й да спасява вярващата душа, е урок, който никога не може да се усвои по този начин. Ако Словото не се прилага в живота, тогава мечът на Духа не е разделил естественото сърце. То явно се е обвило в поетично въображение. Сантименталността така го е завладяла, че то не е почувствало достатъчно силата на острието, пронизващо и срязващо греховния олтар, където се принася поклонение на егото.",
      "Очите на разума трябва да се просветят, а сърцето и умът да се доведат в хармония с Бога на истината. Този, който съзерцава Исус с очите на вярата, не вижда никаква слава в себе си, защото славата на Изкупителя се отразява в ума и сърцето му. Жертвата на Неговата кръв е осъзната и отнемането на греха поражда благодарност в сърцето.",
      "Оправдан чрез Христос, приелият истината е принуден напълно да се предаде на Бога, и е приет в Христовото училище, за да се учи от Този, Който е смирен и кротък по сърце. Познанието за Божията любов се натрупва все повече в душата. И такъв човек възкликва: „О, каква любов! Какво благоволение!“ Хващайки се здраво за богатите обещания на вярата, той става участник в Божественото естество. Сърцето му се опразва от егоизъм, водите на живота се вливат в него; Господнята слава се излъчва от него. Неспирно гледащ към Исус, човекът се слива с Божественото. Бива променен по Негово подобие. Характерът му се уподобява на Божия характер.",
      "Христос гледа на Своя народ в неговата чистота и съвършенство като награда за всички Свои страдания, за унижението и за любовта Си. Гледа на тях и като на част от славата Си – Той е великият Център, от Който се излъчва цялата слава."
    ]
  },
  {
    "day": "Април 18",
    "title": "Как се израства в благодатта",
    "verse": "Но растете в благодатта и в познаването на нашия Господ и Спасител Исус Христос. Нему да бъде слава и сега, и до вечния ден. Амин (2 Петр.3:18).",
    "content": [
      "Възможно ли е да израстваме в благодатта? Възможно е само ако опразним сърцата си от своето его и ги предадем на Небето, за да бъдат оформени по небесния модел. Можем да имаме връзка с живия канал на светлината; можем да бъдем освежени от небесната роса и небесният дъжд да се излее върху нас. Когато приемем Божиите благословения, ще сме способни да получим и още по-голяма мярка от благодатта Му.",
      "Като малки деца трябва да седнем при нозете на Христос и да се учим от Него. Не бива да позволяваме нито ден да отмине, без да сме придобили още знания за преходните и за духовните неща. Не бива да „забиваме колчета”, ако не сме готови да ги извадим и забием по-нататък, по-близо до хълма, който възнамеряваме да изкачим. Най-висшето образование е възпитаването на ума да напредва ден след ден. В завършека на всеки ден трябва да се намираме на крачка по-близо до победната награда. Ден след ден познанията ни трябва да растат. Ден след ден трябва да си правим заключения, които ще носят богата награда в този живот и в бъдещия. Гледайки ежедневно на Исус, вместо на стореното от нас, ще имаме решителен напредък и в преходните, и в духовните познания.",
      "Краят на всички неща е близо. Стореното от нас досега не трябва да слага край на делото ни. Начинателят на нашето спасение казва: „Напред! Идва нощ, когато никой не може да работи“. (…). Животът ни винаги трябва да бъде под властта на Христос. Нужно е постоянно да поддържаме светилниците си горящи ярко. Човекът, който стои там, където Бог го е призовал да бъде, напредва от частичната видимост на зората към пълната светлина на деня.",
      "Трябва да опънем докрай всеки духовен нерв и мускул. Бог не желае да останем само едни послушници във вярата. Иска да достигнем до най-високото стъпало и оттам да пристъпим в царството на нашия Господ и Спасител Исус Христос."
    ]
  },
  {
    "day": "Април 19",
    "title": "Велик в Божите очи",
    "verse": "Верният в най-малкото и в многото е верен, а неверният в най-малкото и в многото е неверен (Лука 16:10).",
    "content": [
      "Животът не се състои само от големи неща; именно малките неща съставляват сумата от житейското щастие или нещастие. Малките неща в живота разкриват човешкия характер. Ако всички младежи и възрастни можеха да видят, както аз видях, огледалото на живота си, представено пред тях – биха се отнесли по-сериозно към малките си житейски задължения. Всяка грешка, всеки пропуск, независимо с какво пренебрежение се отнасяме към тях, оставят белег в този живот и петно в небесния доклад.",
      "Животът е пълен със задължения, които далеч не са приятни, но всички те ще станат такива, когато ги изпълняваме с радост, защото са правилни. Когато с грижа подхождаме към тях и ги вършим от сърце, ще превърнем и най-неприятните задачи в приятни.",
      "Мнозина подценяват малките събития в живота, малките дела, които е нужно да се вършат ден след ден. Но те не трябва да се смятат за дребни, защото всяко от тях служи или за благословение, или за нараняване на някого. Всяко действие има своята история и неговият разказ достига до Божия трон. Там се знае дали то стои на страната на доброто, или на страната на злото. Единствено като действаме в съгласие с принципите на Божието слово в дребните житейски дейности, заставаме на страната на правдата. Изпитвани сме и сме проверявани чрез тези дребни случки. И нашият характер ще бъде оценен според делата ни.",
      "Именно съвестното отношение към нещата, наричани „дребни” от света, създава голямата красота и успех в живота.",
      "Малките дела на благотворителност.",
      "Малките думи на любезност.",
      "Малките дела на себеотричане.",
      "Мъдрото подобряване на възможностите.",
      "Усърдното развитие на малките дарби.",
      "Всичко това прави хората велики в Божите очи."
    ]
  },
  {
    "day": "Април 20",
    "title": "Издигнете знамето високо",
    "verse": "Минете, минете през портите, пригответе пътя за людете; изравнете, изравнете друма, съберете камъните му; издигнете знаме за племената (Исая 62:10).",
    "content": [
      "Божието слово не само изявява великите принципи на истината и дълга, които трябва да ръководят живота ни, но и представя за наше насърчение историята на мнозина, които са приложили на практика тези принципи. Освен единствения съвършен Пример, на Свещените страници не е описан по-достоен за подражание герой от пророк Даниил. Още от младостта си изложен на всички изкушения на царския двор, той става човек на непоклатимата почтеност и ревностно посвещение на Бога. Обект е на яростните нападки на Сатана и въпреки това характерът му не се огъва, нито се променя курсът на живота му. Той остава твърд там, където мнозина биха се предали; остава верен там, където други биха съгрешили; остава силен там, където други са слаби. Даниил е един величествен ливански кедър. Дано вярата, почтеността и предаността на този пророк да живеят в сърцата на Божите люде днес. Никога както сега тези качества не са били по-нужни в света.",
      "Сред докладите за хората, които са работили и страдали в името на Исус, няма друго име, което така ярко и чисто да грее, както името на Павел – апостола на езичниците. Христовата любов, сияеща в сърцето му, го превръща в човек, забравил и отрекъл се от себе си. Той вижда възкръсналия Господ и образът на Спасителя се запечатва в душата му. С вяра, кураж и твърдост, непоклатими при опасности, той продължава пътя си от земя в земя, за да разпространява познанието за кръста.",
      "Нима изповядващите се за Христови последователи онагледяват принципите на вярата си по този начин? Къде са дълбоките, живи, святи опитности, които Божиите хора са свикнали да разказват? Нима знамето на християнството е свалено? Не, то стои там, където Бог го е поставил. Святи хора през изминалите векове е трябвало да се откажат от всичко заради Христос, да съхраняват Неговия Дух и да подражават на примера Му. Нищо по-малко от това Той не би приел и сега. Когато дойде призив да се откажем от всичко заради Него, кой ще издържи на този тест?"
    ]
  },
  {
    "day": "Април 21",
    "title": "Напомняне за небесния ни дом",
    "verse": "Ти си Господ, само Ти; Ти си направил небето, небето на небесата и цялото им множество, земята и всичко, що е на нея, моретата и всичко, що е в тях; и Ти оживотворяваш всичко това; и на Тебе се кланят небесните войнства (Неемия 9:6).",
    "content": [
      "Има красота във внушителното величие на долината, в масивните скали; има грандиозност във високите планини, които сякаш докосват небето. Ето ги и извисените дървета с техните деликатни форми на листата; стръкчетата трева, отварящата се пъпка и разцъфналото цвете, горските дръвчета и всяко живо същество. Те всички насочват ума към великия и жив Бог. Всяко качество на нашето естество свидетелства, че има Бог и че трябва да научим от отворената книга на природата най-ценните уроци по отношение Господаря на небесата.",
      "В това изучаване умът се развива, възвисява се и се облагородява, става гладен за повече знания за Бога и за величието Му. У нас се пробуждат чувства не само на почит и възторг, но и на любов, вяра, доверие и пълна зависимост от Този, Който е Дарителят на всяко благо. И когато гледам Неговите чудни дела и доказателствата за Неговата сила, инстинктивно възкликвам: „Що е човек, та да го помниш? Или човешки син, та да го посещаваш?“ (Пс.8:4).",
      "Цялото това величие и слава на чудните реалности в Божия дом могат да бъдат оценени такива, каквито са, само в ума, който е свързан с Бога и с бъдещия блажен дом, който Той приготвя за обичащите Го. След като говорим свободно за другите страни, защо да сме резервирани по отношение на небесната родина и на неръкотворния вечен дом? Тази небесна страна е от много по-голяма важност за нас от всеки друг град или държава по земното кълбо. Следователно трябва да мислим и да говорим за нея. И защо да не разговаряме по-ревностно и с небесен начин на мислене за Божиите дарове в природата? Бог е сътворил всички тези неща и е замислил да можем да Го виждаме в Неговите творения. Те ни помагат винаги да помним за Него, да отделяме сърцата си от плътските неща и да ги свързваме с нашия Спасител чрез връзки на любов и благодарност."
    ]
  },
  {
    "day": "Април 22",
    "title": "Светият храм на тялото",
    "verse": "Или не знаете, че вашето тяло е храм на Светия Дух, Който е във вас, Когото имате от Бога? И вие не сте свои си, защото сте били с цена купени; затова прославете Бога с телата си и с душите си, които са Божии (1Кор.6:19,20).",
    "content": [
      "Това съвършенство на характера, което Бог очаква, изисква, да предоставим цялото си същество като храм, където да обитава Светия Дух. Бог не би приел нищо по-малко от служенето на цялостното човешко същество. Не е достатъчно да се задействат само определени части от живото тяло. Всички части трябва да работят в съвършена хармония, иначе служенето ще бъде с недостатък. Именно по този начин човек се квалифицира за сътрудничество с Бога в изявяването на Христос пред света. Така Бог желае да приготви един народ, който ще застане пред Него чист и свят, за да бъде представен пред обществото на небесните ангели.",
      "Поверена ни е най-тържествената вест, давана някога на нашия свят. И онова, което трябва да стои ясно и отличително пред съзнанието ни, е Божията слава. Нека се погрижим да не вършим нищо, което би отслабило нашето физическо, умствено и духовно здраве, защото Бог не би приел опетнена, болнава и покварена жертва. Грижи трябва да се полагат по отношението на храненето, пиенето, облеклото и работата, за да не ощетяваме своята работоспособност и да се провалим в безупречното изпълнение на най-възвишеното ни дело. Нека резултатът от нашия труд трае през цялата вечност.",
      "Наш дълг е да обучаваме и дисциплинираме тялото си, за да сме годни да отдадем на Господаря възможно най-доброто служене. Не наклонностите трябва да ни управляват. Не бива да угаждаме на апетита и на всички онези неща, които не са за наше добро само защото са наслада за вкуса. Нито пък трябва да живеем недохранени с идеята, че ще станем по-духовни и така ще прославим Бога. Нужно е да използваме интелигентността, дадена ни от Господа, за да бъдем съвършени в тяло, душа и дух, да имаме хармоничен характер и добре балансиран ум, за да вършим съвършено работата си за Господа."
    ]
  },
  {
    "day": "Април 23",
    "title": "Красотата на Христоподобието",
    "verse": "…да показват винаги съвършена вярност; за да украсяват във всичко учението на Бога, на нашия Спасител (Тит 2:10).",
    "content": [
      "Всеки, който носи името на Христос, трябва да краси учението на нашия Спасител с добре подреден живот и благочестив говор, с накита на смирен и тих дух. Ако притежавате това, вие ще имате благоволението и на Бога, и на човеците.",
      "Думи, изговорени прибързано, нараняват души, а най-дълбоката рана остава в душата на говорителя. Христовият дар – кротък и смирен дух – е авторитетно обявен с висока цена от Този, Който не греши. Всеки от нас трябва да открие стойността му за себе си, търсейки го от Бога. Както и да ни оценяват човеците, ако носим този накит на кротостта, носим знака на своето ученичество при Христос. Оценявани сме от Най-Висшия и нашето украшение има висока цена в очите Му. Ето този бисер трябва да търсим.",
      "При всеки човек ще дойдат обстоятелства, които ще провокират гнева му, и ако не сте под пълния контрол на Бога, ще се поддадете на тази провокация. Но кротостта на Христос успокоява бунтуващия се дух, контролира езика и помага на цялото естество да се покори на Бога. Така се учим как да понасяме неодобрението на другите хора. Ще бъдем неправилно съдени, но скъпоценното украшение на кроткия и тих дух ни учи как да понасяме това, как да съчувстваме на тези, които изговарят прибързани и необмислени думи. Всяка неприятна проява на духа със сигурност предизвиква демона на страстта в уязвимото сърце. Несветият гняв не трябва да бъде подсилван, а укротяван. Това е искра, която би подпалила неопитомената човешка природа. Избягвайте да говорите думи, които ще предизвикат конфликти. По-добре да пострадате от зло, отколкото да вършите зло. Бог изисква от всеки Свой последовател, доколкото е възможно, да живее в мир с всички човеци.",
      "Трябва да бъдем Христоподобни. Нека се стараем животът ни да бъде такъв, какъвто Христос го е планирал за нас – пълен с аромата на любовта към Бога и към ближните ни, пълен с Христовия Божествен Дух, пълен със свята обич към Господа и богат с красотата на Христоподобието."
    ]
  },
  {
    "day": "Април 24",
    "title": "Небето – лесно или на всяка цена?",
    "verse": "Който не носи своя кръст и не върви след Мен, не може да бъде Мой ученик (Лука 14:27).",
    "content": [
      "Самата истина е, че големите маси, които притежават способности и талант, не избират да следват християнския път. Твърде скъпоценни ли са уменията и дарбите им, за да ги посветят на Дарителя, Господа на небето и земята?",
      "Мнозина биха били последователи на Христос, ако Той бе слязъл от кръста и се бе появил пред тях по желания от тях начин. Ако бе дошъл с богатства и удоволствия, голям брой хора щяха с радост да Го приемат и бързо щяха да Го увенчаят с титлата Господар над всичко. Стига само да бе оставил настрана смирението Си, страданията Си и да бе извикал: „Ако някой иска да Ме следва, нека си угажда и да се радва на света – така ще бъде Мой ученик“, тогава тълпи от хора щяха да вярват в Него.",
      "Но Исус идва при нас единствено като смирения, унижения и разпънатия на кръст Бог. Трябва да участваме в Неговото себеотрицание и страдания, ако искаме да носим короната в небето.",
      "Божието слово не е разширило тясната пътека. И ако множествата са открили път, където могат да имат само вида на благочестие, а не кръст и изпитания, то те са открили пътека, по която нашият Спасител не е вървял и следват различен пример от този на Христос. Не е ли достатъчно, че Исус е оставил блаженството и славата на небето, че е изживял живот на бедност и дълбоки огорчения, че е умрял от жестока и срамна смърт, за да ни осигури радостта на светостта и небесното щастие? И възможно ли е ние, недостойните обекти на тази огромна снизходителност и любов, да търсим по-добър дял в този живот от този, който ни е подарен от нашия Изкупител?",
      "Колко лесен щеше да бъде пътят към небето, ако нямаше себеотричане или кръст! Как човеците щяха да се втурнат в този път и лицемерите, които биха вървели по него, щяха да са безброй! Благодарим на Бога за кръста и саможертвата. Позорът и срамът, които Спасителят е изтърпял заради нас, не са твърде унизителни за спасените чрез изкупителната Му кръв. Небето наистина ще бъде достатъчно лесно за постигане."
    ]
  },
  {
    "day": "Април 25",
    "title": "Нека свети вашата светлина",
    "verse": "Също така нека свети вашата виделина пред човеците, за да виждат добрите ви дела и да прославят вашия Отец, Който е на небесата (Мат.5:16).",
    "content": [
      "На всяка душа, родена в Христовото царство, се дава тържествената заръка: „Нека свети вашата виделина пред човеците, за да виждат добрите ви дела и да прославят вашия Отец, Който е на небесата“. Излъчвайте към ближните си богатите слънчеви лъчи, получени от Слънцето на Правдата; осветявайте приятелите си от света с ярките бисери на светлината и истината, която ви е подарена изобилно от Божия трон. Това е търговия с поверените ви от Бога таланти. Отивайте от светлина в по-голяма светлина, като улавяте все повече и повече ярки лъчи от Слънцето на Правдата, и като светите все по-силно, докато дойде съвършеният ден.",
      "Исус не умолява християнина да се мъчи да свети, но просто да позволи на светлината да грее с ясни и отличителни лъчи към света. Не потулвайте вашата светлина. Не я възпирайте с греховете си. Не позволявайте на злото в света да я угаси. Не я крийте под леглото или „под шиника”, но я поставете на светилник, за да осветява всички в дома. Бог иска от вас да светите, за да разпръсквате моралния мрак в света.",
      "Дълбоките борби с изкушенията в моята собствена душа, ревностният копнеж на ума и сърцето ми да познавам Бог и Исус Христос като личен Спасител, да имам увереност, мир и покой в любовта Му, ме карат да желая всеки ден да бъда там, където мога да бъда огрян от лъчите на Слънцето на Правдата. Без тази опитност наистина ще се срещна с голяма загуба и всички, с които се свързвам, ще бъдат повлияни от загубата на светлината, която е трябвало да получавам от Източника на всяка светлина и утеха, за да послужа за огряването и на тяхната пътека. Ще бъда ли наистина светлина за света или ще съм мрачна сянка?"
    ]
  },
  {
    "day": "Април 26",
    "title": "Бисер или камъче?",
    "verse": "В онзи ден – казва Господ на Силите – ще взема теб, служителю мой Зоровавелю, сине Салатиилов – казва Господ – и ще те положа като печат; защото те избрах – казва Господ на Силите (Агей 2:23).",
    "content": [
      "Християните са бисерите на Христос. Те трябва ярко да блестят за Него, разпръсквайки светлината на Неговата красота. Блясъкът им зависи от полирането, което са получили. Те избират дали да бъдат полирани, или да си останат такива, каквито са. Но всеки, който е обявен за достоен да има място в Господния храм, трябва да се поддаде на процеса на полирането. Без този процес не може да отразява никаква светлина, подобно на обикновено камъче.",
      "Христос казва на човека: „Ти си мой. Изкупил съм те. Сега си само суров камък, но ако се оставиш в ръцете Ми, ще те полирам и блясъкът, с който ще заблестиш, ще носи слава на името Ми. Никой човек не ще те изтръгне от десницата Ми. Ще те превърна в Мое лично съкровище. В деня на короноването Ми ти ще бъдеш бисер в Моята корона на радост“.",
      "Небесният Бог не хаби време за безполезен материал. Само скъпоценните бисери са полирани от Него по подобие на дворец, като грубите краища се отсичат. Този процес е труден и тежък; той наранява човешката гордост. Христос реже дълбоко в опитността, която човекът в своята самоувереност смята за завършена, и отнема високомерието от характера. Отрязва излишната повърхност и поставя камъка на полиращото колело, притиска го здраво, така че всяка грапавина да изчезне. След това, поглеждайки бисера на светлината, Майсторът вижда в него Своето отражение и го обявява за достоен да заеме мястото си в Неговата съкровищница. „В онзи ден – казва Господ на Силите – ще взема тебе (…) и ще те положа като печат; защото те избрах – казва Господ на Силите“. Благословена да е тази опитност, колкото и тежка да е, която дава нова стойност на камъка и го прави да блести с жива, ярка светлина.",
      "Бог няма да пожертва нито един от Своите верни служители да бъде оставен сам да се бори с големите трудности и да бъде победен. Той запазва като скъпоценен бисер всеки човек, чийто живот е скрит с Христос в Бога."
    ]
  },
  {
    "day": "Април 27",
    "title": "Вкоренени в Христос",
    "verse": "Праведният ще цъфти като палма, ще расте като кедър в Ливан (Пс.92:12).",
    "content": [
      "Християните са оприличени на ливански кедър. Чела съм, че споменатото дърво прави нещо повече от това да изпрати само няколко къси корени в меката глинеста почва. То пуска силни корени дълбоко в земята, които се простират все по-надалеч в стремежа си да се захванат по-здраво. И при яростния напор на бурята, това дърво стои непоклатимо, подържано от своята мрежа от корени под земята.",
      "Така християнинът се вкоренява здраво в Христос. Той има вяра в своя Изкупител. Знае в Кого е повярвал! Напълно е убеден, че Исус е Божият Син и Спасителят на грешниците. Корените на вярата се спускат надълбоко. Истинските християни, подобно на ливанския кедър, не стигат само до меката повърхностна почва, но са вкоренени в Бога, захванати здраво в пукнатините на планинските канари.",
      "Ако християнинът вирее и расте, той трябва да го прави сред невярващите, сред подигравките и осмиванията. Трябва да стои изправен като палмово дърво сред пустинята. Небето може да кънти, пустинният пясък да се трупа върху корените и около стъблото му. И при все това то да е вечнозелено, свежо и живо сред горещите пясъци. Отмахнете пясъка, докато стигнете до корените на палмовото дърво, и там ще откриете тайната на живота му; то се е вкоренило дълбоко под повърхността и е стигнало до тайните подземни води.",
      "Както това дърво, извличащо хранителни сокове от водните потоци, е зелено и цъфти сред пустинята, така християнинът може да черпи богати запаси на благодат от извора на Божията любов. Тогава може и да насочва уморените души, напълно изтощени и готови да погинат в пустинята на греха, към водите, от които, ако пият, ще живеят. Вярващият човек винаги насочва своите ближни към Исус, Който ги кани: „Ако е някой жаден, нека дойде при Мен и да пие“ (Йоан 7:37). Този извор никога няма да пресъхне за нас! Можем отново и отново да черпим от него."
    ]
  },
  {
    "day": "Април 28",
    "title": "Без религия на кръпки!",
    "verse": "Но който устои докрай, той ще бъде спасен (Мат.24:13).",
    "content": [
      "Религията, основана на егото е безполезна; защото Бог не прави компромис със себелюбието.",
      "Христовата религия е плътна материя, съставена от безброй нишки, втъкани една в друга с такт и умение. Само с мъдростта, дадена ни от Бога, можем да изтъчем тази материя. Доверявайки се на себе си, прокарваме в нея нишки на себичност и тъканта се разваля.",
      "Има много видове платове, които на пръв поглед изглеждат добре, но не издържат на проверката на времето. Цветовете не са трайни. Отмиват се. Под летните горещини те избледняват и се губят. Такава материя не може да издържи на по-сурови условия и има малка стойност.",
      "Така стоят нещата и с религията. Когато основата и съдържанието й не устояват при изпитания, „материята”, от която тя е съставена, се оказва безполезна. И усилията да се „закърпи старата дреха с нови кръпки” не подобрява състоянието на нещата (…). Кърпенето не върши работа. Единственият начин е да се изхвърли старата дреха и да се набави нова. Религията на егото, съставена от нишки, които избледняват и се разкъсват под натиска на изкушенията, трябва да бъде заменена с религия, изтъкана от Този, в Чийто живот няма никакво себелюбие.",
      "Христовият план е единственият безопасен. Той твърди: „Ето, правя всичко ново“ (Откр.21:5). „Ако някой е в Христос, той е ново създание“ (2Кор.7:17). Спасителят не насърчава никого да си мисли, че Той би приел една „закърпена” религия. Такова християнство няма стойност в очите Му. В началото може да се вижда в него малко от егото и малко от Христос. Но скоро става ясно, че няма нищо от Бога. Кръпките на себичността се увеличават, докато цялата дреха бъде покрита с тях.",
      "Религия, формирана според небесния модел, е единствената, която ще устои. Само стремейки се да живеем Христовия живот тук, можем да се подготвим за живота си с Него през вечните векове."
    ]
  },
  {
    "day": "Април 29",
    "title": "Неизследимите богатства на Христос",
    "verse": "…да ви даде според богатството на славата Си да се утвърдите здраво чрез Неговия Дух във вътрешния човек (Еф.3:16).",
    "content": [
      "Темите на изкуплението са теми от изключително значение и само духовно ориентираните могат да схванат тяхната дълбочина и важност. Нашата безопасност, нашата радост е да размишляваме върху истините от спасителния план. Вярата и молитвата са нужни, за да съзерцаваме дълбините на Бога. Нашите умове са така ограничени от тесногръди представи, че улавяме само части от опитността, която имаме привилегията да е наша.",
      "Защо мнозина, изповядващи вярата си в Христос, нямат никаква сила да устояват на изкушенията на врага? Това е защото не са укрепени със силата на Неговия Дух във вътрешния човек. Апостолът се моли: „Чрез вяра да се всели Христос във вашите сърца, тъй че – закоренени и основани в любовта – да бъдете силни да разберете заедно с всичките светии, що е широчината и дължината, височината и дълбочината, и да познаете Христовата любов, която никое знание не може да обгърне, за да се изпълните в цялата Божия пълнота“ (Еф.3:17-19). Ако тази опитност беше наша, щяхме да познаваме Голготския кръст. Щяхме да знаем какво означава да сме участници с Христос в страданията Му. Христовата любов щеше да ни принуждава и макар да не можем да обясним как тя стопля сърцата ни, щяхме да изявяваме тази любов в ревностно посвещение към Божията кауза.",
      "Апостол Павел разкрива пред църквата в Ефес с най-красноречив език чудната сила и познание, което вярващите са способни да притежават като синове и дъщери на Всевишния. Тяхна е привилегията да бъдат „укрепени с мощ“, „закоренени и основани в любовта“, „да познават Христовата любов, която никое знание не може да обгърне“.",
      "Нека бъдем привлечени към Този, в Когото са скрити всички съкровища на мъдростта и познанието, – нека да Го притежаваме, като сърцата ни се отварят все повече и повече, за да получат Неговите качества. Нека познаваме любовта и силата Му и да притежаваме неизследимите Христови богатства – това е наследството на Божите служители„и правдата им е от Мен, казва Господ“ (Ис.54:17)."
    ]
  },
  {
    "day": "Април 30",
    "title": "Почти у дома!",
    "verse": "И като отида и ви приготвя място, пак ще дойда и ще ви взема при Себе Си, тъй щото, където съм Аз, да бъдете и вие (Йоан 14:3).",
    "content": [
      "Над 2000 години са изминали, откакто Спасителят дава обещанието Си за Своето второ идване. През вековете тези Негови думи са изпълвали с кураж сърцата на верните Му. Обещанието все още не е изпълнено, но изговорените думи са не по-малко сигурни.",
      "Христос ще дойде в славата Си, в славата на Своя Отец и в славата на светите ангели. Десетки хиляди по десетки хиляди ангели красиви, триумфиращи Божи синове, които притежават ненадмината красота и слава, ще Го придружават по пътя Му. Вместо венеца от тръни Той ще носи славна корона. Вместо със старата пурпурна мантия ще бъде облечен със снежнобяла дреха, „каквато никой белач на земята не може така да избели“ (Марк 9:3). И на одеждата Му, и на бедрото Му ще пише: „Цар на царете и Господ на господарите“ (Откр.19:16).",
      "За своите верни последователи Христос е ежедневен Другар и близък приятел. Те живеят в тясно и непрекъснато общение с Бога. Върху тях е осияла Господнята слава. Върху тях се е отразила светлината от познаването на Божията слава в лицето на Исус Христос. Сега се радват на ярките лъчи от славата на Царя в присъствието на Неговото величие. Те са подготвени за общуване с Небето, защото имат небето в сърцата си.",
      "С вдигнати глави, озарени от греещите лъчи на Слънцето на Правдата, с радостта от това, че спасението им наближава, те излизат да посрещнат Младоженеца, казвайки: „Ето, този е нашият Бог, чакахме Го и Той ще ни спаси“.",
      "Времето на бавенето е почти към своя край. Странниците и пришълците, които толкова дълго време са търсили по-добра родина, са почти у дома. Чувствам, че трябва да извикам силно: Връщаме се у дома! „Затова, възлюбени, като очаквате тези неща, старайте се да се намерите чисти и непорочни пред Него, с мир в сърцата си“ (2Петр.3:14)."
    ]
  },
  {
    "day": "Май 1",
    "title": "Свръхестественото знание - недостатъчно",
    "verse": "… на които Божията воля беше да яви, какво е между езичниците богатството на славата на тая тайна, сиреч, Христос между вас, надеждата на славата (Кол.1:27).",
    "content": [
      "Съществуват много тайни в Божието слово, които не разбираме, и много от нас са доволни да спрем изследването, когато тъкмо сме започнали да получаваме малко познание за Христос. Щом започне леко разкриване на Божествените принципи пред ума и започнем да се сдобиваме с доза познание за Божия характер, тогава ставаме доволни и си мислим, че сме получили почти цялата светлина, която е за нас в Словото. Но Божията истина е безкрайна. Със старателни усилия трябва да работим в „мината” на истината, за да откриваме скъпоценните камъни, скрити там. Исус има точно това предвид, когато заръчва на учениците Си да „изследват Писанията“ (Йоан 5:39). Да изследваш означава да сравняваш стих със стих, и духовните неща с духовното. Не бива да се задоволяваме с изкуствено познание.",
      "Дори наполовина не осъзнаваме какво Господ желае да стори за Своя народ. Нашите молби, примесени с вяра и покаяние, трябва да се издигат към Бога за разбиране на тайните, които Той би желал да разкрие на Своите светии. Перото на ангела не може да опише цялата слава на изкупителния план. Библията ни открива как Христос понася върху Себе Си греховете и скърбите ни. Разкрива как милост и истина се срещат при Голготския кръст, как „правда и мир се целуват”, как са изявени мъдростта, безграничната справедливост, милост и любов. Дълбините, височините, дължините и широчините на любовта и мъдростта, надминаващи знанието, са разкрити в спасителния план.",
      "Онзи, който желае истината в сърцето си, който копнее за нейната сила в живота и характера си, със сигурност ще я получи. Спасителят казва: „Блажени които гладуват и жадуват за правдата, защото те ще се наситят“ (Мат.5:6)."
    ]
  },
  {
    "day": "Май 2",
    "title": "Нашият Небесен Изкупител",
    "verse": "Който, като беше в Божия образ, пак не счете, че трябва твърдо да държи равенството с Бога (Филип.2:6).",
    "content": [
      "Исус Христос „не счете, че трябва твърдо да държи равенството с Бога“. Защото само Бог може ефикасно да възстанови човека от отровната рана на змията; единствено Бог, в лицето на Своя Единороден Син, приема човешко естество и в слабата човешка природа изгражда Божия характер. Потвърждава Своя свят Закон до най-малкия детайл и приема присъдата на гняв и смърт заради човешките синове. Каква мисъл е тази! Този, Който е едно с Отец преди създанието на света, има такова състрадание към падналия свят, съсипан от беззаконието, че дава живота Си, за да го изкупи. Този, Който е блясъкът на славата на Отец, точният образ на Неговата Личност, взема греховете ни върху тялото Си на кръста и изстрадва наказанието за човешкото беззаконие. Така правосъдието е удовлетворено и няма повече изисквания. Колко велико е изкуплението, сторено за нас! Толкова велико, че Божият Син умира от жестока смърт на кръста, за да ни подари живот и безсмъртие чрез вяра в Него.",
      "Тази чудна дилема – как Бог да бъде справедлив и в същото време да оправдае грешниците – е отвъд познанията на човека. Когато се опитваме да я разгадаем, тя се разширява и задълбочава отвъд разума ни. Когато гледаме с очите на вярата към Голготския кръст и виждаме греховете си, положени върху жертвата, висяща в слабост и позор там – когато съзнанието ни улови факта, че това е Бог, вечният Отец, Князът на мира – тогава можем само да възкликнем: „Вижте каква любов е дал нам Отец“ (1Йоан.3:1)!",
      "Когато човекът успее да схване възвишения характер на Господа на силите и да направи разлика между вечния Бог и смъртното човечество, тогава ще разбере колко велика е жертвата на Небето – да измъкне човека оттам, където е паднал чрез непослушание, и да го направи част от Божието семейство. Божествеността на Христос е нашата гаранция за вечен живот. Той, Носителят на греха на света, е нашият единствен Посредник за примиряването ни със светия Бог."
    ]
  },
  {
    "day": "Май 3",
    "title": "Нежен, любящ, състрадателен",
    "verse": "Но, Господи, Ти си Бог многомилостив и благодатен, дълготърпелив и изобилстващ с милост и вярност (Пс.86:15).",
    "content": [
      "Бог е наредил според закона на служенето да се утешаваме един друг с нежност и любов, когато ни връхлетят големи страдания. Никой човек не живее за себе си. Никой не умира сам. Животът и смъртта означават нещо за всяко човешко същество. Бог е поверил на Своите човешки инструменти дълга да изявяват Неговия характер, да свидетелстват за Неговата милост, мъдрост, великодушие, като проявяват Неговата чиста, нежна и състрадателна любов. Исус винаги се трогва от човешкото страдание и нашите сърца трябва да се смекчат и изпълнят със Светия Му Дух, за да бъдем като Него.",
      "Целта ни е да бъде възстановен моралният образ на Бога у човека чрез изобилната благодат, която ни е дадена от Бога чрез Исус Христос. Навсякъде около нас има души, които са на ръба на смъртта; и колко важно е Христовото състрадание да ни бъде дадено, за да не допуснем никога нечия душа да остане пренебрегната, като не проявяваме дълготърпение и съпричастна нежност. Питам се: Ще се научим ли някога на нежността на Христос? О, колко силно се нуждаем да познаваме Исус и нашия Небесен Отец, за да изявяваме характера Му!",
      "Исус ни кани при Себе Си, не само за да ни освежи с благодатта Си и с присъствието Си за няколко часа, и после да ни отпрати от Своята светлина, за да си тръгнем от Него в тъга и мрачно настроение. Не. Той ни казва, че е нужно да пребъдваме в Него и Той в нас. Навсякъде, където се върши делото Му, Той е там – нежен, любящ и състрадателен. Приготвил е за вас и мен пребъдващо обиталище у Себе Си. Той е нашето убежище. Нашата опитност трябва да се разшири и задълбочи. Исус е разкрил цялата Божествена пълнота на Своята неизразима любов и ни казва: Вие сте „съработници на Бога“ (1Кор.3:9). О, какъв смисъл имат тези думи – „Пребъдвайте в Мен“ (Йоан 15:4), „Вземете Моето иго върху себе си“ (Мат.11:29). Ще го вземем ли? Защото обещанието е: „И ще намерите покой за душите си“. Има покой, пълен покой в пребъдването в Христос!"
    ]
  },
  {
    "day": "Май 4",
    "title": "Светият Дух – наш Помощник",
    "verse": "Понеже които се управляват от Божия Дух, те са Божии синове (Римл.8:14).",
    "content": [
      "Чрез службата на ангелите Светият Дух е способен да въздейства върху ума и сърцето на човека и да го привлече към Христос. Но Той не се намесва в свободата на човешките същества. Даден е да бъде Помощник, да сътрудничи на Бога, като привлича души към Него, но никога не използва сила, за да получи послушанието ни.",
      "Христос е готов да ни дари с всяко небесно влияние. Той познава всяко изкушение, с което човекът се сблъсква, както и способностите на всеки. Претегля силата му. Вижда настоящето и бъдещето и представя пред съзнанието му задълженията, с които ще се срещне. Исус настоява да не позволяваме на обичайните, земните неща да бъдат така всепоглъщащи, че да изгубим от погледа си вечните реалности. Господ има пълнота от милост, която да дари на всеки, който желае да приеме този небесен дар. Светият Дух ще спомогне за ангажирането на поверените ни от Бога способности в служене на Христос и ще оформи човека по небесния Образец.",
      "Божият Дух е нашият Помощник в делото по изграждане на характера ни, във формирането му по Божие подобие. Когато си мислим, че сами сме способни да оформим житейския си опит, правим голяма грешка. Никога не ще успеем сами да постигнем победа над изкушенията. Но тези, които имат истинска вяра в Христос, ще бъдат променени от Светия Дух. Човекът, в чието сърце живее вярата, ще се превърне в красив храм за Господа. Той е ръководен от Христовата благодат. Такъв човек ще израства пропорционално на своята зависимост от водителството на Светия Дух.",
      "Влиянието на Духа е Христос да заживее в душата. Сега не виждаме и не говорим с Христос, но Неговият Свети Дух е съвсем близо до нас, където и да се намираме. Той действа чрез и във всеки, който е приел Христос. Хората, които познават обитаващия Дух, изявяват плодовете Му – любов, радост, мир, дълготърпение, кротост, благост, вяра."
    ]
  },
  {
    "day": "Май 5",
    "title": "„Презрян и отхвърлен“",
    "verse": "Той бе презрян и отхвърлен от човеците. Човек на скърби и навикнал на печал; и както човек, от когото отвръщат хората лице, презрян бе и за нищо Го не счетохме (Ис.53:3).",
    "content": [
      "Малцина са тези, които имат някаква представа за мъката, изпълвала сърцето на Божия Син през Неговия тридесетгодишен живот на земята. Пътеката от яслата до Голгота е помрачена от скръб. Той е Човек на скърби и изтърпява толкова болка, каквато никой човешки език не може да опише. Може искрено да заяви: „Погледнете и вижте – има ли страдание като онова, което падна върху Мен“ (Пл.Ер.1:12). Преживяното от Него е най-силната болка за душата. И кой ли човек е способен да съчувства на това страдание, преживяно от Сина на безграничния Бог? Въпреки съвършената Си омраза към греха, Той поема върху Себе Си греховете на целия свят, извървявайки пътя към Голгота и изтърпявайки наказанието на престъпник. Невинен, Той понася наказанието на виновните; върху Него се стоварва присъдата за нарушаването на Божия закон. Вината на всеки грях се отпечатва върху Божествената душа на Изкупителя на света. Този, Който не познава грях, става грях за нас, за да станем праведни пред Бога в Него. Приемайки човешко естество, Той е наранен за нашите беззакония, бит е за нашите престъпления, та чрез Неговите рани да се изцелим ние.",
      "В Своята човешка природа Христос е изпитан с много по-големи изкушения, с много по-голяма настойчивост от тази, с която злият е изкушавал човека, тъй като Неговата природа е по-велика от човешката. Това е дълбока и тайнствена истина – че Христос е свързан с човечеството с най-нежните връзки. Злите дела, думи и мисли на всеки син и дъщеря на Адам се отпечатват върху божествената Му душа. Греховете на хората изискват възмездието да падне върху Него, защото е станал Заместник на човека и е приел върху Себе Си греховете на света. Той носи беззаконията на всеки грешник и всички те са стоварени върху Него. „Как ще избегнем ние, ако пренебрегнем едно толкова велико спасение?“ (Евр.2:3)"
    ]
  },
  {
    "day": "Май 6",
    "title": "Адвокат, облечен с нашето естество",
    "verse": "Дечица мои, това ви пиша, за да не съгрешите; но ако съгреши някой, имаме ходатай при Отца, Исуса Христа праведния (1 Йоан.2:1).",
    "content": [
      "Божите запаси и дарове за нас са без лимит. На самият трон на благодатта седи Този, Който ни позволява да Го наричаме Татко. Поставил е до олтара Си Адвокат, облечен в нашето естество. Като наш Заместник, Христовата цел е да ни представи пред Бога като Свои синове и дъщери. Той се застъпва за всички, които Го приемат. Със собствената Си кръв е платил откупа за тях. Благодарение на заслугите Си Той им дава правото да станат членове на царското семейство, деца на Небесния Цар. И Отец изявява Своята безкрайна любов към Христос, като посреща и приема Неговите приятели като Свои приятели. Удовлетворен е от принесената жертва. Прославен от въплъщението, живота, смъртта и посредническото служене на Своя Син.",
      "В Христовото име нашите молитви се издигат до Отец. Той се застъпва за нас и разтваря всички съкровища на Своята благодат в наша полза, за да им се радваме и да ги даряваме и на другите.",
      "Христос е свързващото звено между Бога и човека. Той поставя заслугите на цялата Своя праведност на страната на смирения молител. Застъпва се за човека, а човекът, нуждаещ се от небесна помощ, се моли за себе си в присъствието на Бога, като използва влиянието на Този, Който е дал живота Си за света. Когато отдаваме пред Бога своята признателност за Христовите заслуги, нашите молитви са „поръсени с благоухание”. Идвайки при Отец в името на Христос, Той ни поставя близо до Бога, обгръщайки ни с човешката Си ръка. А Божествената Му ръка се държи за трона на Безкрайния. Поставя заслугите Си като сладък тамян, в кадилницата в ръцете ни, за да насърчи нашите молитви."
    ]
  },
  {
    "day": "Май 7",
    "title": "Безценният бисер",
    "verse": "Небесното царство прилича още на търговец, който търсеше хубави бисери; и като намери един скъпоценен бисер, отиде, продаде всичко, що имаше, и го купи (Мат.13:45,46).",
    "content": [
      "Този божествен бисер представлява безценното съкровище на Христос, подобно на златото, скрито в нивата. В Христос имаме всичко, което ни е нужно в този живот и което би ни донесло радостта на бъдещия свят. Всичките пари на света не могат на купят дара на мира, покоя и любовта. Тези дарове са ни осигурени чрез вяра в Христос. Не можем да ги купим от Бога; нямаме с какво да ги купим. Ние сме собственост на Бога, защото умът, душата и тялото ни са изкупени чрез жертвата на Божия Син.",
      "Тогава, какво означава да си купиш вечно съкровище? Това е просто да върнеш на Исус Неговото и да Го приемеш в сърцето си с вяра. Това е сътрудничество с Бога; носене на Христовото иго, вдигане на Неговото бреме. Господ Исус оставя настрана царската Си корона, напуска Своя трон, облича божествеността Си с човешко естество, за да въздигне човешката раса. Той така високо оценява възможностите на човеците, че става техен Заместник и Гарант. Хвърля върху човека собствените Си заслуги и така го издига до състояние, достойно за присъствието на Бога.",
      "Христос е помазаната Жертва. Той напуска небесната слава, разделя се със Своите богатства, оставя настрана почестите не за да породи любов и грижа към човека в Божието сърце, а за да изяви вече съществуващата любов в сърцето на Отец. Исус плаща цената, приема човешки вид, съгласява се на живот в бедност и унижение, за да потърси и да спаси погиналото.",
      "Чрез Христовата благодат можем да получим сила и зрялост, така че макар сега да сме несъвършени, един ден да имаме пълнота в Него. Отдали сме себе си във властта на Сатана, но Христос е дошъл да ни изкупи и освободи. Не можем да представим някакви свои заслуги пред Бога. Единствено чрез Неговата благодат – безплатния Божи дар в лицето на Христос – можем да се спасим."
    ]
  },
  {
    "day": "Май 8",
    "title": "Помощ при всяка нужда",
    "verse": "…то как ще избегнем ние, ако пренебрегнем едно толкова велико спасение, което, от начало прогласено от Господа, се потвърди между нас от тези, които бяха го чули (Евр.2:3).",
    "content": [
      "Божествения Автор на спасението не оставя нищо недовършено в Своя план; всяка фаза от него е съвършена. Греховете на целия свят са положени върху Исус. Бог придава велика стойност на страдащото човечество в лицето на Исус, като опрощава целия свят чрез вяра в Заместника. И най-виновните не трябва да се страхуват дали Бог ще им прости, тъй като благодарение на съвършената Божествена жертва нарушението на Закона ще бъде опростено. Чрез Христос грешникът може да се завърне към своята вярност спрямо Бога.",
      "Колко чуден е изкупителният план в своята простота и пълнота. Не само осигурява пълно опрощение за грешника, но и го възстановява, като осигурява пътя, по който той да бъде приет като Божи син. Чрез послушанието си човекът може да получи любовта, мира и радостта. Неговата вяра ще го свърже в слабостта му с Христос, Източника на небесна сила, и чрез Неговите заслуги ще намери одобрението на Бога. Защото Христос е удовлетворил изискванията на Закона и е предал Своята праведност на каещата се и вярваща душа.",
      "Каква любов, каква чудна любов е изявена от Божия Син! Христос вдига грешника от най-долното състояние на деградация и го очиства, умива и облагородява. Съзерцавайки Исус, грешникът се променя и е издигнат до пълна степен на достойнство – дотам, че да седне с Христос на Неговия трон.",
      "Спасителният план осигурява помощ за всяка спешна нужда и за всеки копнеж на душата. Ако нещо в него е недостатъчно, грешникът би могъл да намери някакво извинение за това, че е пренебрегнал клаузите на Закона. Но безграничният Бог познава всяка човешка нужда и е осигурил всичко необходимо за задоволяването й. В такъв случай какво грешникът би могъл да каже във великия ден на последния съд в свое оправдание за това, че е отказал да обърне внимание – сериозно и старателно внимание – на предложеното му спасение?"
    ]
  },
  {
    "day": "Май 9",
    "title": "Вяра, която очиства живота",
    "verse": "Но ти, човече Божи, бягай от тези неща и следвай правдата, благочестието, вярата, любовта, търпението, кротостта. Подвизавай се в доброто войнстване на вярата; хвани се за вечния живот, на който си бил призван, като си направил добрата изповед пред мнозина свидетели (1Тим.6:11,12).",
    "content": [
      "Мнозина проповядват, че всичко необходимо за спасението е да вярваш в Исус, но какво казва Словото на истината? „Вяра без дела е мъртва“ (Яков 2:26). Трябва да се „подвизаваме в доброто войнстване на вярата, да се хванем за вечния живот“, да вземем кръста си, да се отречем от себе си, да се борим против плътта и да вървим ежедневно по стъпките на Изкупителя.",
      "Фатална грешка е да се мисли, че няма нищо, което да се направи, за да се сдобием със спасението. Трябва да сътрудничим на небесните ангели. Има кръст, който трябва да се носи по пътеката, стена, която да се измери, преди да влезем във вечния град, стълба, която да бъде изкачена, преди да стигнем до бисерните порти. И когато осъзнаем своята неспособност и слабост, и извикваме за помощ, небесен глас ще слезе над нас от небесните висини, за да ни каже: „Хвани се за силата Ми“ (Ис.27:5).",
      "Великата борба, която бушува между Христос и Сатана, се подновява за всяка душа, която напуска черното знаме на принца на тъмнината, и се присъединява към окървавеното знаме на Княз Емануил. Лукавият ще използва най-фината измама, за да отклони от верността им тези, които са предани на Небето. Затова трябва да вложим всички свои сили в служба на Бога и тогава ще бъдем опазени от падане в клопката на врага.",
      "Всяка линия на поведение, която отслабва нашите физически или умствени сили, ни прави негодни да служим на Създателя си. Нужно е да обичаме Бога с цялото си сърце и ако гледаме единствено на Неговата слава, ще ядем, пием и ще се обличаме със страхопочитание към Божествената Му воля. Всеки човек, който истински осъзнава какво означава да си християнин, ще очиства себе си от всяко нещо, което го прави слаб и го омърсява. Всичките му житейски навици ще са в съгласие с изискванията на Словото на истината. И не само ще вярва, но и ще изработва спасението си със страх и трепет, поддавайки се на променящата сила на Светия Дух."
    ]
  },
  {
    "day": "Май 10",
    "title": "Деца, а не роби",
    "verse": "Затова, понеже приемаме царство, което не се клати, нека бъдем благодарни и така да служим благоугодно Богу с благоговение и страхопочитание (Евр.12:28).",
    "content": [
      "Има много хора, изповядващи се за Христови последователи, които не са изпълнители на Неговото Слово. Не го харесват, защото то им представя такова служене, което не им допада. Не обичат сериозните порицания и ревностните апели. Не обичат правдата, но са управлявани и ръководени от собствените си погрешни, човешки импулси.",
      "От голямо значение е как служим на Бога. Момчето, което с мъка и по задължение учи уроците си, никога няма да бъде добър ученик. Човекът, който твърди, че спазва Божиите заповеди, защото е длъжен да го прави, никога няма да влезе в радостта на послушанието.",
      "Ароматът и същността на послушанието са израз на спазване на вътрешен принцип – любов към правдата, любов към Божия закон. Същността на правдата е вярност към нашия Изкупител – да вършиш правилното, защото е правилно. Когато Божието Слово е бреме, защото прерязва директно човешките наклонности, тогава религиозният живот не е християнски живот, а хомот, насилствено послушание. Цялата чистота и благочестие на религията остават настрана.",
      "Осиновяването в Божието семейство ни прави деца, а не роби. Когато Христовата любов влезе в сърцето, ние се стремим да подражаваме на характера на Исус. Колкото повече изучаваме Неговия живот с покорно сърце, толкова повече се уподобяваме на Него. В сърцето на всеки истински изпълнител на Словото Светият Дух влива ясно разбиране. Колкото повече разпъваме на кръст своите себични практики, като отнасяме благословенията си и до другите, толкова повече у нас ще бъдат утвърдени и умножени небесните дарове. Ще израснем в духовността си, в търпението, в твърдостта, в смирението и добротата си. Зад локомотива не се свързват просто верига от вагони – те се движат по същите релси като локомотива. Кого следваме ние?"
    ]
  },
  {
    "day": "Май 11",
    "title": "Пребъдване в Христос",
    "verse": "Пребъдвайте в Мен, и Аз във вас. Както пръчката не може да даде плод от само себе си, ако не остане на лозата, така и вие не можете, ако не пребъдете в Мен (Йоан 15:4).",
    "content": [
      "„Пребъдвайте в Мен“ са думи от съществено значение. Пребъдването в Христос означава жива, ревностна, новородена вяра, която действа с любов и очиства душата. Това е постоянно приемане на Христовия Дух, живот на безрезервно посвещение в служба за Бога. Там, където съществува този съюз, идват и добрите дела. Животът на лозата ще се изяви в ароматен плод по клонките. Непрекъснатият поток на Христовата благодат ще ви благослови и ще ви направи да бъдете за благословение, докато можете заедно с апостол Павел да кажете: „Съразпнах се с Христа, и сега вече, не аз живея, но Христос живее в мен“ (Гал.2:20).",
      "Светият съюз с Христос ще обедини братята в най-дълготрайните връзки на християнско приятелство. Сърцата им ще бъдат докоснати с Божествена съпричастност един към друг. Студенината, разногласията, борбите няма да имат никакво място сред учениците на Христос. Те са приели една вяра. Присъединили са се да служат на един Господ, да участват в една и съща битка, да се стремят към една и съща цел, и да триумфират за една и съща кауза. Изкупени са с една и съща скъпоценна кръв и са изпратени да прогласяват една и съща вест за спасение.",
      "Хората, които постоянно черпят от силата на Христос, ще притежават Неговия Дух. Няма да са небрежни в думи или в поведение. Пребъдващо чувство за това колко много е струвало тяхното спасение със саможертвата на възлюбения Божи Син ще почива върху душите им. Като свежа и ярка картина сцените от Голгота ще стоят в умовете им, и сърцата им ще станат меки и покорни поради чудната изява на Христовата любов към тях. Ще гледат на другите като изкупени с Неговата скъпоценна кръв и обединени в Христос. Ще бъдат благородни, възвишени и свети, заради тази своя връзка с Него. Смъртта на Христос на Голгота трябва да ни кара да оценяваме другите, както го прави Той. Неговата любов въздига стойността на всеки мъж, жена и дете."
    ]
  },
  {
    "day": "Май 12",
    "title": "Живот на сила",
    "verse": "… трябва да вършим делата на Този, Който Ме е пратил, докато е ден; иде нощ, когато никой не може да работи (Йоан 9:4).",
    "content": [
      "Християнският живот не се основава само в проявяването на смирение, търпение, кротост и доброта. Човек може да притежава тези ценни качества, и в същото време да бъде безсилен и апатичен – почти безполезен, когато нещата станат трудни. На такъв човек му липсват позитивизъм и енергия, твърдост и сила на характера, които биха му помогнали да устоява пред злото и биха го превърнали в силен инструмент за Божието дело.",
      "Исус е нашият пример във всичко и е ревностен и верен Работник. Той е поставил началото на Своя живот на полезност още в детството Си. На 12-годишна възраст вече върши „делото на Своя Отец“. Между 12-та и 30-та Си годишнина, преди да пристъпи към публичното Си служене, Той води живот на активно трудолюбие. Христос никога не е бил ленив. Негови са думите: „Аз трябва да върша работата на Този, Който Ме е пратил“. Страдащите хора, които идват при Него, не са отпратени, без да са облекчени страданията им. Той се запознава с всяко сърце и знае как да послужи на нуждите му. Любящи думи излизат от устните Му, за да утешава, насърчава и благославя. Великите принципи на Небесното царство са изявявани пред тълпите с толкова простички думи, че да бъдат разбрани от всеки.",
      "Исус е тих и несебичен Служител. Не търси слава, богатства или аплодисменти, нито мисли за своето удобство и удоволствие. Не бяга от грижи и отговорности, както правят мнозина, изповядващи се за Негови последователи.",
      "Изискванията на Христос за нашето служене се подновяват всеки ден. Колкото и пълно да е било посвещението ни при нашето обръщане, то не би ни било от полза, ако не се подновява ежедневно. Посвещение, което обгръща настоящето, е свежо, истинско и прието от Бога. Нямаме седмици и месеци на разположение; утрешният ден не е наш, защото още не сме го получили, но днес можем да работим за Исус. Днес можем да положим плановете и целите си пред Него, за да ги провери и одобри. Днес е Божия ден и вие сте наетият от Него работник."
    ]
  },
  {
    "day": "Май 13",
    "title": "Исус е всичко за нас",
    "verse": "А от Него сте вие в Христа Исуса, Който стана за нас мъдрост от Бога и правда, и освещение, и изкупление (1Кор.1:30).",
    "content": [
      "Израстването в познание на Христовия характер е това, което освещава душата. Схващането и оценяването на чудното дело на Неговата жертва променя този, който размишлява върху спасителния план. Съзерцавайки Христос, той се променя в същия образ, от слава в слава, чрез помощта на Господния Дух. Съзерцаването на Исус се превръща в облагородяващ, пречистващ процес. Съвършенството на Христовия характер е вдъхновение за християнина. Христос никога не трябва да напуска съзнанието ни. Ангелите говорят за Него: „Ще Го наречете Исус; защото Той е Който ще спаси людете Си от греховете им“ (Мат.1:21). Исус, скъпоценният Исус! Увереност, помощ, сигурност и мир са в Него! Той разпръсква всички наши съмнения и е Гарант за всички наши надежди. Колко безценна е мисълта, че наистина можем да бъдем участници в Божественото естество, съгласно което можем да побеждаваме, както Христос побеждава! Исус е пълнотата на нашите очаквания. Той е мелодията на нашите песни, сянката на могъща скала в суха земя. Той е жива вода за жадната душа. Наше убежище в бурята. Нашата правда, освещение и изкупление.",
      "Силата на Христос трябва да бъде утехата, надеждата, венецът на радост за всеки, който Го следва в своите битки и житейски борби. Този, който вярно следва Божието Агне, отнемащо греховете на света, може да вика, напредвайки в пътя си: „И тази победа, която е победила света, е спечелила нашата вяра“ (1Йоан.5:4)",
      "Каква е тази вяра, която побеждава света? Това е вярата, която прави Христос твой личен Спасител – вярата, осъзнаваща твоята безпомощност, пълната ти неспособност да се спасиш сам. И тя се хваща здраво за Помощника, единствения способен да спасява. Той е твоята единствена надежда. Това е вяра, която няма да бъде обезсърчена, която чува гласа на Христос: „Радвайте се, Аз победих света и Моята Божествена сила е ваша. Ето, Аз съм всякога с вас“."
    ]
  },
  {
    "day": "Май 14",
    "title": "Идването на Утешителя",
    "verse": "И Аз ще поискам от Отца, и Той ще ви даде друг Утешител, за да пребъдва с вас до века. Духът на истината, Когото светът не може да приеме, защото не Го вижда, нито Го познава. Вие Го познавате, защото Той пребъдва във вас, и във вас ще бъде (Йоан 14:16,17).",
    "content": [
      "Христос тръгва за Своя дом в небесните дворове, но уверява учениците Си, че ще им изпрати Утешителя, Който ще пребъдва с тях завинаги. Те могат да положат пълното си доверие в ръководството на този Утешител. Той е Духът на истината; но тази истина светът нито може да разбере, нито да я приеме.",
      "Христос желае учениците Му да осъзнаят, че не би ги оставил като сираци. „Няма да ви оставя безутешни – казва Той. – Ще дойда при вас“ (Йоан 14:18). Славна и скъпоценна увереност за вечния живот! Макар и отсъстващ тук на земята, тяхната връзка с Него ще остане като тази между родител и дете.",
      "Думите, изречени към учениците, достигат и до нас. Утешителят е също и наш по всяко време и навсякъде, във всичките ни скърби и болки, когато всичко изглежда мрачно, бъдещето е неясно и ние се чувстваме безпомощни и самотни. Това са моментите, когато Утешителят ще бъде изпратен до нас в отговор на молитвата на вяра.",
      "Няма друг утешител като Христос – толкова нежен и верен. Той се трогва от нашите трудности. Неговият Дух говори на сърцето. Обстоятелства може да ни разделят с приятелите ни; широкият и бурен океан може да застане между тях и нас. И макар истинското им приятелство все още да съществува, за тях може да е невъзможно да го проявят като сторят за нас това, което с благодарност бихме приели. Но никакви обстоятелства и разстояния не могат да ни отделят от Небесния Утешител. Където и да сме, където и да отидем, Той винаги е там като Заместник на Христос. Той винаги е на разположение до нас, изричащ утешителни, нежни думи на подкрепа, помощ, кураж и радост. Влиянието на Светия Дух е Христос да живее у човека. Този Дух работи в и чрез всеки, който приема Спасителя. Хората, в които Той обитава, изявяват Неговите плодове – любов, радост, мир, дълготърпение, кротост и вяра."
    ]
  },
  {
    "day": "Май 15",
    "title": "Да се изграждаме един друг",
    "verse": "Прочее, ние – силните – сме длъжни да носим немощите на слабите и да не угаждаме на себе си (Римл.15:1).",
    "content": [
      "Бог не желае да се поставяме на съдийското място и да се съдим един – друг. Когато виждаме грешки в другите, нека си спомним как и ние сме допускали беззакония, по-тежки в Божите очи, отколкото тези, които осъждаме в нашия ближен. Вместо да разкриваме недостатъците му, нека се молим Бог да го благослови и да му помогне да ги преодолее. Христос ще одобри такъв дух и поведение, и ще проправи път за вас как да изречете думи на мъдрост, които ще дадат сила и помощ на слабия във вярата.",
      "Делото на взаимно изграждане между християните със свята вяра е благословено дело; но делото на събаряне е пълно с горчивина и скръб. Христос се идентифицира със Своите страдащи деца, като казва: „Понеже сте направили това на един от тия най-скромни Мои братя, на Мен сте го направили“ (Мат.25:40). Всяко сърце си има своите болки и разочарования, и ние трябва да се стремим да олекотяваме един на друг теготите си, като проявяваме Христовата любов към хората около нас. Ако сме се обърнали към Небето и неговите реалности, злословието скоро ще спре да ни привлича.",
      "Вместо да търсим грешките на другите, нека бъдем критични към себе си. Всеки трябва да се запита: Праведно ли е сърцето ми пред Бога? Дали тази линия на поведение ще прослави моя Отец, Който е на небесата? Ако сте носили погрешния дух в себе си, изпъдете го от душата си. Ваш дълг е да прогонвате от сърцето си всичко, което е с нечисто естество. Всеки горчив корен трябва да се изтръгне, за да не се заразят и другите от гибелното му влияние. Не позволявайте на нито едно отровно растение да остане в „почвата” на сърцето ви. Отскубнете го още сега и посейте на негово място любовта. Нека Исус се всели в душата. Той е нашият Пример. Той непрестанно върши добро. Живее, за да благославя другите. Любовта краси и облагородява всички Негови действия. От нас се изисква да следваме стъпките Му."
    ]
  },
  {
    "day": "Май 16",
    "title": "Разкриване на тайната на Изкуплението",
    "verse": "Тогава им отвори ума, за да разберат писанията (Лука 24:45).",
    "content": [
      "Бог иска всеки от нас да има по-богато и по-дълбоко преживяване в познанието на нашия Господ и Спасител Исус Христос. Желае да израстваме в познанието си – не в земното, но в небесното. Колко възвишено и колко велико трябва да е това познание? В пълния ръст на мъже и жени в Христос. Не можем да израснем твърде много, нито да съберем твърде много скъпоценни лъчи от светлината, която Бог ни изпраща.",
      "Знаем, че лъжи ще дойдат като внезапен поток и това е причината, поради която искаме всеки лъч от Божията светлина да е наш, за да устоим сред изпитанията на последните дни.",
      "О, как копнее Христос да открие пред нас тайната на Изкуплението! Искал е да го стори и за учениците Си, когато е живял сред тях на земята, но те не са били достатъчно напреднали в духовното познание, за да схванат думите Му. Налагало се е да им каже: „Имам още много неща да ви кажа; но не можете да ги понесете сега“ (Йоан 16:12). Колко по-добре биха понесли ужасните изпитания, през които са преминали по време на Неговата кръстна смърт, ако биха били по-добре запознати с инструкциите на Христос. Ще позволим ли на Исус да усъвършенства нашето разбиране?",
      "Стоим на границата на вечния свят и трябва да носим свидетелство, с което цялото Небе да е в съгласие.",
      "Господ идва и е нужно да сме готови! Всеки миг трябва да желаем Неговата благодат – дрехата на Неговата праведност. Трябва да смирим душите си пред Бога както никога преди, да седнем в подножието на кръста, и Той ще постави думи в устата ни да свидетелстваме за Него и да прославим нашия Бог. Ще ни научи на песента на ангелите и как да принасяме благодарност на своя Небесен Отец. Не можем нищо да сторим сами, но Бог желае да докосне устните ни с жив въглен от олтара. Копнее да освети езика ни, както и цялото ни същество."
    ]
  },
  {
    "day": "Май 17",
    "title": "Истина, която променя",
    "verse": "Защото Божието слово е живо, деятелно, по-остро от всеки меч, остър и от двете страни; пронизва до разделяне душата и духа, ставите и мозъка, и издирва помислите и намеренията на сърцето (Евр.4:12).",
    "content": [
      "Библейските истини, скътани в сърцето и ума и съблюдавани в живота, убеждават и обръщат душата, променят характера и утешават сърцето. Словото превръща горделивите в смирени хора, покварените в кротки и покаяни, непокорните – в покорни. Грешните навици, които са естествени за човека, се вплитат в ежедневието му. Но Словото отсича плътските страсти. Разделя мислите и намеренията на ума. Разделя ставите от костите, като премахва желанията на плътта, превръщайки хората в личности, готови да страдат за своя Господ.",
      "Служенето на Христос е Божествено, свято и благословено дело. Словото трябва прилежно да се изследва, защото изучаването му разкрива недостатъците на характера ни и ни учи, че освещението, извършвано от Духа, е Божествено дело. То представя истинското съвършенство в Исус Христос; и ако се стремим към него, то би могло да се постигне в пълнота от всеки човек. Библейските текстове ни назидават да бъдем съвършени в Христоподобието си и да виждаме лицето на Отец в Онзи, Който е дал живота Си за спасението на човека.",
      "Ако сте интелигентен християнин, ще поддържате духовната си жизненост и трудностите няма да ви възпират. Ще вършите делото на Бога и в мрак, и в слава, на сянка и на слънце, в изпитания и в спокойни дни. Истината трябва да бъде съхранявана в сърцето ви и въплътена в самото ви естество, така че никое изкушение и никакви аргументи да не ви съблазнят да се поддадете на сатанинските изкушения и измами. Истината е скъпоценна. Тя внася важни промени в живота и в характера, оказвайки мощно влияние върху говора, поведението, мислите и житейския опит. Душата, която цени истината, живее под нейното влияние и усеща величествените реалности на вечния свят. Такъв човек не живее за себе си, но за Исус Христос, Който се е пожертвал за него. Живее със съзнанието, че Бог е жив и осведомен за всичките му думи и дела."
    ]
  },
  {
    "day": "Май 18",
    "title": "Непоклатимо убежище",
    "verse": "Не се безпокойте за нищо; но във всяко нещо с молитва и молба изказвайте прошенията си на Бога с благодарение (Филип.4:6).",
    "content": [
      "Не е Божията воля Неговият народ да бъде сломен от грижи. Но Той не ни и залъгва. Не ни казва: „Не се бойте – няма да има опасности по пътя ви“. Ще има изпитания и беди. Господ е откровен с нас. Не възнамерява да изведе народа Си от света на грях и зло, но им посочва кое ще бъде тяхното непоклатимо убежище.",
      "Как ще останем в съмнения, питайки се дали Исус ни обича такива грешни, каквито сме, и пълни с несъвършенства? Той е дал Себе Си за нас, за да ни освободи от всеки недостатък и да освети за Себе Си специален народ, ревностен за добри дела. Дошъл е в нашия свят в образ на човек. Запознал се е със скърбите и изкушенията, заставащи на пътя на човека, за да знае как да помогне на уморените, предлагайки им почивка и мир. Но хиляди по хиляди отказват да приемат помощта Му и още по-твърдо се хващат за бремето на своите грижи. Бог идва при измъчените и предлага да облекчи мъката им и да изцели скръбта им. На разочарованите, невярващите и нещастните предлага радост и доволство, като им посочва жилищата, които приготвя за тях. Исус, нашия скъпоценен Спасител, трябва да заема първо място в мислите и чувствата ни и да Му се доверяваме с пълна увереност.",
      "С всеки изминал ден трябва в Неговата сила да посрещаме изпитанията и изкушенията. Ако се провалим един ден, добавяме неговото бреме към следващия, и така губим сила. Не трябва да помрачаваме бъдещето си с нашето нехайство в настоящето, но с разумно и внимателно изпълнение на днешните си задължения да се подготвяме за срещата с утрешните неизвестни.",
      "Нужно е да подхранваме дух на радост. Нека винаги гледаме на светлата страна на живота и да бъдем обнадеждени, пълни с любов и добри дела, радващи се в Господа всякога. „И нека царува в сърцата ви Христовият мир (…) и бъдете благодарни“ (Кол.3:15)."
    ]
  },
  {
    "day": "Май 19",
    "title": "Прогресираща вяра",
    "verse": "А без вяра не е възможно да се угоди Богу, защото който дохожда при Бога, трябва да вярва, че има Бог и че Той възнаграждава онези, които Го търсят (Евр.11:6).",
    "content": [
      "Дошло е времето, когато е нужно да очакваме големи благословения от Господа. Да достигнем до по-висок стандарт по въпросите за вярата. Имаме твърде малко вяра. Божието слово е нашата подкрепа. Трябва да го приемем и простичко да вярваме във всяка негова дума. С тази увереност можем да изискваме големи неща и ще ни бъде дадено според вярата ни.",
      "Вярата означава много повече, отколкото си представяме. Означава истинско упование в буквалното Божие слово. Чрез действията си трябва да изразяваме своята вяра, че Бог ще стори това, което е казал. Колелото на природата и на провидението не е създадено, за да се върти назад, нито да стои на едно място. Трябва да имаме прогресираща, активна вяра, която действа с любов и очиства душата от всеки белег на егоизъм. Не на себе си, а на Бога трябва да се уповаваме. Не бива да обичаме неверието. Нужна ни е вярата, която се уповава на Бога и на всяка Негова дума.",
      "Истинската вяра е в това да вършиш точно нещата в които Бог се наслаждава, а не да си скалъпваш такива, в които Той не се радва. Правда, истина, милост са плодовете на вярата. Нужно е да вървим в светлината на Божия закон; тогава добрите дела ще бъдат плодовете на нашата вяра – копнежът на сърце, обновявано всеки ден. Дървото трябва да е добро, преди плодът да е станал добър. Нужно е пълно посвещение на Бога. Волята ни трябва да е праведна, преди плодовете да станат добри. Не бива да имаме променлива религия. „Нещо ли вършите, всичко вършете за Божия слава“ (1Кор.10:31).",
      "Какво поле е открито пред нас! Нашият народ трябва да чувства силното дело на Божия Дух всеки ден. Необходимо е да имаме вяра, която действа с любов – вяра, която води началото си от Господа. В дрехата на нашата праведност не може да има нито една нишка на егоизъм. Когато вярата ни действа с любов като тази на Христос, изявена в живота Му, тогава материята ще бъде плътна. Това ще бъде плодът на една напълно предадена воля. Но докато егото не умре, Христос не може да живее в нас. Докато не си отиде себичността, не можем да притежаваме вяра, която действа чрез любов и очиства душата."
    ]
  },
  {
    "day": "Май 20",
    "title": "Мощен Избавител",
    "verse": "Простирах ръцете си цял ден към бунтовни люде, които ходят по недобър път след своите помисли (Исая 65:2).",
    "content": [
      "Чрез Христос Бог по цял ден протяга десницата Си в покана към нуждаещите се. Готов е да приеме всички. Ще приветства всички. Няма да отхвърли никого. Славата Му се изявява именно така – като опрощава и най-големите грешници. Ще вземе плячката от силните, ще освободи пленниците, ще изтръгне главнята от огъня. Ще спусне златната верига на Своята милост до най-големите дълбини на човешката греховност и вина и ще въздигне грешната и покварена душа. Но човекът трябва да има желание да дойде и да сътрудничи в спасително дело за душата си, като предава себе си на възможностите, дадени му от Бога. Господ не насилва никого. Неопетнената сватбена дреха на Христовата правда е приготвена, за да загърне грешника. Но ако той я отхвърли, ще погине.",
      "Докладите на миналото могат да бъдат заличени с Христовата кръв, страниците да станат чисти и бели. „Дойдете сега, та да разискваме, казва Господ; ако са греховете ви като мораво, ще станат бели като сняг; ако са румени като червено, ще станат като бяла вълна“ (Ис.1:18).",
      "Думите, изговорени от Исус – „Прощават ти се греховете“ (Мат.9:2) – са изключително ценни за нас. Той понася твоите грехове върху тялото Си на Голготския кръст. Вижда скърбите ти. Полага ръката Си върху главата на всяка разкаяна душа и става наш Адвокат пред Отец и наш Спасител. Смиреното и каещо се сърце ще получи пълно опрощение.",
      "Можем да проявим Неговото нежно състрадание и към другите, които се скитат в лабиринта на греха. Христовата благодат, която ни е разкрита, трябва с любов да се разкрие и на останалите. Нежност и съчувствие ще изпълнят душите на хора, които все още са под контрола на Сатана. Христос трябва да се преумножава във всеки мъж и жена, които вярват в Него, защото те ще живеят Неговия живот, носейки благословение, просветление, надежда, мир и радост за другите хора."
    ]
  },
  {
    "day": "Май 21",
    "title": "Как да се избавим от вината",
    "verse": "Кой е Бог като Теб, Който прощава беззаконие и не се взира в престъплението на останалите от наследството Си? Не държи гнева Си винаги, защото Му е угодно да показва милост (Михей 7:18).",
    "content": [
      "Радвам се искрено, че чувствата ни не са доказателство, че не сме Божи деца. Врагът ще ни изкушава да мислим, че сме сторили неща, които ни отделят от Бога, и че Той повече не ни обича. Но нашият Господ е все така верен в любовта Си към нас.",
      "Отместете поглед от себе си и го насочете към съвършенството на Христос. Не можем да си изработим собствена правда. Христос има в ръцете Си чистата дреха на правдата и Той ще ни облече с нея. Ще изговори сладки думи на прощение и обещание. Представя пред жадните ни души извор на жива вода, от който можем да се освежим. Приканва ни да отидем при Него с цялото си бреме, с всичките си скърби и ни уверява, че ще намерим покой.",
      "Исус вижда вината на миналото и я опрощава. Затова не трябва да Го обиждаме, като се съмняваме в любовта Му. Чувството на вина трябва да бъде положено в подножието на Голготския кръст. Чувството за греховност трови изворите на живота и на истинското щастие. Сега Исус ни казва: „Положете ги пред Мен. Ще взема греховете ви и ще ви дам мир. Не се самонаказвайте, защото съм ви изкупил с цената на собствената Си кръв. Вие сте Мои. Ще укрепя слабата ви воля. Ще премахна угризенията на съвестта ви“. Тогава обърнете благодарното си сърце, треперещо от несигурност, към Него и се уповавайте на дадената ви надежда. Бог приема вашето разбито, грешно сърце и ви обсипва с пълно прощение. Предлага да ви осинови в семейството Си и благодатта Му да укрепи вашата слабост. Скъпият Спасител ще ви води стъпка по стъпка, когато се хванете за Неговата десница и Му позволите да ви направлява.",
      "Изследвайте скъпоценните обещания на Бога. Ако Сатана изпраща заплахи в съзнанието ви, обърнете им гръб и се хванете здраво за Божиите обещания. Нека душата ви бъде утешена от тяхната светлина. Облакът е тъмен в себе си, но когато се изпълни със светлината, придобива блясъка на златото, защото Божията слава е върху него."
    ]
  },
  {
    "day": "Май 22",
    "title": "Единствената безопасна пътека",
    "verse": "И ушите ти ще слушат зад теб слово, което, когато се отклонявате надясно и когато се отклонявате наляво, ще казва: Този е пътят, ходете по него (Исая 30:21).",
    "content": [
      "Знам, че човешките същества страдат много, понеже излизат от пътеката, която Бог е избрал за тях. Вървят в искрите на пламъка, който сами са подпалили, и сигурният резултат от това е страдание, безпокойство и скръб. Могат да избегнат всичко това, стига да предадат волята си на Бога и да Му позволят да направлява пътищата им. Господ разбира, че е нужно да се противопостави на нашата воля и път, и да ги подчини на Своя план.",
      "Каквато и пътека да избере Бог за нас, какъвто и път да е определил за нозете ни – това е единствената безопасна посока. Трябва ежедневно да проявяваме дух на детско доверие и да се молим очите ни да бъдат помазани с небесен мехлем, за да различаваме знаците на Божията воля и да не се объркваме в представата си, че нашата воля контролира всичко. С очите на вярата, с детско доверие трябва да гледаме към Бога и да следваме указанията Му. Тогава трудностите ще се разпръснат. Обещанието е: „Аз ще те вразумя и ще те науча (…) Ще те съветвам, като върху теб ще бъде окото Ми“ (Пс.32:8).",
      "Ако идваме при Бога със смирен и покорен дух – не с молитвите на нашите предварително оформени планове според собствената ни воля, но с пълно упование и готовност да бъдем научени, както и с вяра, тогава наша е привилегията да изискваме обещанието всеки час и всеки ден. Възможно е да се усъмним в себе си. Затова е нужно да се пазим от силата на собствените си наклонности, за да не следваме своя си ум и своите планове, въобразявайки си, че това е Божият път.",
      "Нашият Небесен Баща е наш Водител и трябва да се покорим на дисциплината Му. Ние сме членове на Неговото семейство. Той има право на нашето служене. И ако един от членовете на семейството Му настоява да върви по своя си път и да върши каквото му е угодно, този дух би довел до объркване и усложняване на нещата. Не трябва да се учим на собствените си пътища, но на Божите пътища и воля."
    ]
  },
  {
    "day": "Май 23",
    "title": "Парадът на победата",
    "verse": "Но благодарение Богу, Който ни дава победата чрез нашия Господ Исус Христос (1Кор.15:57).",
    "content": [
      "Нищо не може да бъде по-безпомощно, по-зависимо от душата, която чувства своята нищожност и разчита изцяло на заслугите на кръвта на един разпънат на кръст и възкръснал Спасител. Християнският живот е живот на борба, на постоянен конфликт. Той е и битка, и парад. Но всеки акт на покорство спрямо Христос, всеки акт на себеотричане в Неговото име, всяко издържано изпитание, всяка спечелена победа над изкушенията е стъпка напред в този парад към славата на финалната победа.",
      "Ако приемем Христос като наш Водител, Той ще ни преведе безопасно по тясната пътека. Пътят може да е груб и трънлив. Изкачването може да е стръмно и опасно. Възможно да има ями отдясно и отляво. Може да се наложи да търпим трудности в пътуването си. Когато сме слаби и уморени, копнеещи за почивка, може и да стигнем до пълзене. Когато ни прималее, ще се налага да се борим. Когато се обезсърчим, ще сме призовани да се уповаваме в надеждата. Но с Христос като наш Водач няма да изгубим пътеката към вечния живот и на всяка цена ще достигнем до желаното убежище в края.",
      "Сам Христос е прокарал тази пътека пред нас и тя е утъпкана от нозете Му. Тясната пътека на светостта, пътят, начертан за изкупените от Господа, е озарен от Този, Който е Светлината на света. Ако следваме стъпките Му, Неговата светлина ще ни огрява. И отразявайки сиянието на славата Му, ще видим как пътеката става все по-светла и по-светла, докато настъпи денят.",
      "В началото може да ни се струва приятно да следваме гордостта и светската амбиция, но краят на всичко това е болка и скръб. Себичните планове представят ласкателни обещания и разчитат на очаквани наслади, но ние ще разберем, че щастието ни е отровено и животът ни е вгорчен от надежди, в чиято основа стои егоизмът. Когато следваме Христос, ние сме в безопасност, защото Той няма да позволи на силите на мрака да ни наранят и дори косъм от главите ни няма да падне. Той ще опази това, което Му е поверено, и ние ще станем повече от победители чрез Този, Който ни е възлюбил."
    ]
  },
  {
    "day": "Май 24",
    "title": "„Дойдете вие на уединено място“",
    "verse": "Чакай Господа; дерзай и нека се укрепи сърцето ти! Да! Чакай Господа! (Пс.27:14).",
    "content": [
      "Ничий друг живот не е така натоварен с труд и отговорности както този на Христос. И при все това колко често Го откриваме в молитва! Колко постоянно е общуването Му с Бога! Като един от нас, споделящ нашите нужди и слабости, Той е изцяло зависим от Отец. И в тайното място за молитва търси небесна сила, за да продължи напред, ободрен и готов за Своите задължения и изпитания. В свят на грях Исус издържа на борби и душевни мъки. В общение с Бога успява да свали товара на скърбите, който Го притиска.",
      "В Христос викът на човечеството достига до Бащата на безкрайното състрадание. Като човек Той се моли пред Божия трон, докато човешкото Му естество се зареди с небесна енергия, която да свърже човешкото с Божественото. С тази постоянна връзка Исус получава живот от Бога, който да подари на света. Неговата опитност трябва да бъде и наша. „Елате на уединено място“ (Марк 6:31), умолява ни Той. Ако обърнем внимание на Словото Му, ще бъдем по-силни и по-ползотворни. Ако днес отделим време да отидем при Христос и да споделим нуждите си пред Него, няма да бъдем разочаровани. Той ще застане от дясната ни страна и ще ни съдейства.",
      "Във всички, които се възпитават от Бога, трябва да бъде изявен живот, който не е в хармония със света, с обичаите и практиките му. Нужно е всеки да има лична опитност в добиването на познание за Божията воля. Трябва лично да чуваме гласа Му, говорещ на сърцето ни. Когато всеки друг глас е заглушен и в тишина стоим пред Него, тази тишина ще направи по-ясен Божия глас. Той ни приканва: „Бъди тих и знай, че Аз Съм Бог“ (Пс.46:10). Единствено при Него намираме истински покой. И това е ефективната подготовка за всички, които работят за Бога. Сред бързащите тълпи и напрежението на ежедневието, душата, която се освежава по този начин, ще бъде обгърната от атмосфера на светлина и мир. Животът ни изяви Божията сила, способна да достигне човешките сърца."
    ]
  },
  {
    "day": "Май 25",
    "title": "Ценното в тайната молитва",
    "verse": "Уповавайте се на Него, люде! На всяко време, изливайте сърцата си пред Него; Бог е нам прибежище (Пс.62:8).",
    "content": [
      "Дълбоко чувство за нуждата ни и силно желание за исканите от нас неща трябва да характеризират нашите молитви. В противен случай те няма да бъдат чути. Не бива да се уморяваме и да изоставяме молбите си, поради това, че не получаваме веднага отговора. „Небесното царство насила се взема; и които се насилят, го грабват“ (Мат.11:12). Въпросната сила тук е святата ревност, като тази на Яков. Не трябва да се мъчим да изпитваме интензивни емоции, но спокойно и упорито да принасяме молбите си пред трона на благодатта. Задачата ни е да смиряваме душите си пред Бога, да изповядваме греховете си и с вяра да се приближаваме до Него. Божие намерение е да изявява Себе Си в Своето провидение и в милостта Си. Целта на молитвите ни трябва да бъде Божията слава, но не възхваляване на самите себе си.",
      "Бог ни почита, показвайки ни колко много ни цени. Изкупени сме с цена – със скъпоценната кръв на Божия Син. Когато Неговите последователи съзнателно следват Словото на Господа, благословенията Му ще почиват върху тях в отговор на техните молитви. „Даже и сега се обърнете към Мен с цялото си сърце, с пост, с плач и с ридание; и раздерете сърцето си, а не дрехите си, та се обърнете към Господа, вашия Бог; защото е милостив и щедър, дълготърпелив и много милостив“ (Йоил 2:12,13).",
      "В тайна молитва душата трябва да се разкрие напълно пред внимателното око на Бога. Колко скъпоценна е тихата молитва – човек в общение с Бога! Тайната молитва ще бъде чута единствено от Божиите уши. Никое любопитно ухо няма да разбере бремето на молителя. Спокойно, но и ревностно душата ще пристъпи към Бога. Сладко и пребъдващо ще бъде влиянието, излъчвано от Този, Който вижда в тайно, чието ухо е отворено за молитвата на сърцето. Човекът, който с простичка вяра поддържа общуване с Бога, ще привлече към себе си небесни лъчи от светлина и ще укрепи себе си за борбата със Сатана."
    ]
  },
  {
    "day": "Май 26",
    "title": "Мотив за послушание",
    "verse": "Защото ето що е любов към Бога: да пазим неговите заповеди; а заповедите Му не са тежки (1Йоан.5:3).",
    "content": [
      "Спазването на Божиите заповеди прославя Бога сред Неговите избрани. Поради тази причина, всяка душа, на която Бог е дарил разум, е задължена пред него да изследва Словото Му и да се убеди във всичко, което Бог изисква от нас като Свое изкупено притежание. Трябва да се стремим да разбираме изискванията на Словото към нас. Не бихме могли да покажем по-голяма почит към нашия Бог, бидейки Негови по сътворение и по изкупление, освен като доказваме пред небесните същества, пред непадналите светове и падналите човеци, че неуморно се вслушваме във всички Негови заповеди. Те представляват законите, управляващи царството Му.",
      "Трябва старателно да изследваме, за да се сдобием със знание за Божиите закони. Как ще бъдем послушни същества, ако не разбираме законите на Божието царство? Затова отворете своите библии и търсете всичко, което ще ви просвети по отношение на Божите указания. И когато откриете „Така казва Господ“, не се допитвайте до мнението на човеците, но каквото и да ви струва това, покорете се с радост. Тогава върху вас ще почива Божието благоволение.",
      "Често питайте в молитва: „Господи, какво желаеш от мен да сторя? Да не би по някакъв начин да не зачитам небесните указания? Да не би да съм положил моето влияние на страната на врага? Да не би небрежно да нарушавам Божите заповеди? Готов ли съм да взема Христовото иго и бремето Му и да стана Негов съработник? Търся ли възможните извинения за пренебрегване на послушанието към думите „Така казва Господ“? Подлагам ли се на риск от последиците на непокорството спрямо изискванията на Йехова, защото не съм склонен да изляза от света и да се отделя? Нима страхът от човеците има по-силно влияние върху мен, отколкото страхът от Бога?“.",
      "Предайте се напълно на Бога, казвайки: „Ето, Господи, предавам Ти се с всичко, което мога да направя. Не ще ме намериш в непослушание към Твоя закон, защото това би ме изпратило в редиците на врага“."
    ]
  },
  {
    "day": "Май 27",
    "title": "Изпълнени с Неговата пълнота",
    "verse": "И да познаете Христовата любов, която никое знание не може да обгърне, за да се изпълните в цялата Божия пълнота (Ефес.3:19).",
    "content": [
      "Мнозина смятат, че е невъзможно да се избяга от силата на греха, но имаме обещанието, че можем да се изпълним с пълнотата на Бога. Целим се твърде ниско. Летвата е много по-високо. Умовете ни трябва да се разгърнат, за да схванем значението на Божите изисквания. Трябва да отразяваме най-висшите качества от Неговия характер. Необходимо е да сме благодарни, че няма да бъдем оставени сами. Божият Закон е издигнатият стандарт, към който е нужно да се стремим. Не бива да вървим според собствените си представи, но да следваме стъпките на Христос.",
      "Делото на победата е в наши ръце, но не бива да се борим в своето си име или със свои сили, защото сами не можем да спазим Божите заповеди. Неговият Дух трябва да ни помогне в нашата слабост. Христос е станал жертва за нас и наш Гарант. Станал е грях за нас, за да бъдем ние праведни пред Бога чрез Него. Чрез вяра в името Му Той ни придава Своята правда и тя се превръща в активен принцип в нашия живот. Христос ни вменява Своя безгрешен характер и ни представя пред Отец в Своята собствена чистота.",
      "Сами не можем да си осигурим дрехата на праведността, тъй като пророкът казва: „Всичката ни правда е като омърсена дреха“ (Ис.64:6). У нас няма нищо, с което да облечем душата си и то да прикрие голотата й. Ще получим дрехата на правдата, изтъкана на небесния стан – самата дреха на Христовата праведност, без никакво петно. И ще кажем: „Той е умрял за мен. Понесъл е моя позор, та в Неговото име да бъда победител и да бъда издигнат до трона Му“.",
      "Привилегия на Божите деца е да се изпълнят с цялата пълнота на Бога. „А на Този, Който според действащата в нас сила може да направи несравнено повече, отколкото искаме или мислим, на Него да бъде слава в църквата и в Христа Исуса във всичките родове от века до века“ (Ефес.3:20,21)."
    ]
  },
  {
    "day": "Май 28",
    "title": "Пример за вярващите",
    "verse": "Защото се яви Божията благодат, спасителна за всичките човеци, и ни учи да се отречем от нечестието и от световните страсти и да живеем разбрано, праведно и благочестиво в настоящия свят (Тит 2:11,12).",
    "content": [
      "Пред нас стои велико дело, което трябва да извършим, ако искаме да наследим вечен живот. Необходимо е да се отречем от нечестието и от светските страсти и да живеем праведен живот. Няма спасение за нас, освен в Исус. И именно чрез вяра в Него получаваме силата да станем Божи синове. Но това не е просто временна вяра, а такава, която върши делата на Христос. Живата вяра се изявява, когато показваме дух на саможертва и посвещение на Божието дело. Тези, които я притежават, стоят под знамето на Принц Емануил и водят успешна битка срещу силите на мрака. Те са в готовност да вършат онова, което им заповядва техният Военачалник. Всеки един е призован да „бъде пример на вярващите в слово, в поведение, в любов, във вяра, в чистота“ (1Тим.4:12), защото е нужно да живеем „трезвено, праведно и благочестиво“ в настоящия зъл свят, като изявяваме Христовия характер и Неговия дух.",
      "Онези, които са свързани с Исус, са в съюз със Създателя и Крепителя на всичко. Те притежават сила, която светът не може да им даде, нито да им отнеме. Но въпреки огромните привилегии, които са им дадени, те не просто ще се радват в благословенията си. Като наставници на многообразната Божия благодат ще се превърнат в благословение за другите. Поверена им е велика истина и „от всеки, комуто много е дадено, много и ще се изисква“ (Лука 12:48). Тежки отговорности лежат върху всички, които са получили вестта за това време. Те трябва да оказват влияние, което ще привлича останалите към светлината на Божието слово. Ние сме пазачи на своите братя.",
      "Ако сме истински вярващи в Христос, ще събираме лъчите от славата Му и ще разпръскваме светлина по тъмната пътека на тези около нас. Ще изявяваме милостивия характер на нашия Изкупител, и мнозина ще бъдат повлияни да погледнат на „Божият Агнец, Който носи греха на света“ (Йоан 1:29)."
    ]
  },
  {
    "day": "Май 29",
    "title": "Впрягане на дарбите в работа",
    "verse": "Всеки има своя особен дар от Бога – един така, а друг инак (1Кор.7:7).",
    "content": [
      "Бог дава много повече от средства на Своите настойници. Вашият талант да дарявате също е дар. Как раздавате Божите дарове с думите си, с нежната си съпричастност? Познанието на истината е дарба. Има много души в тъмнина, които могат да бъдат просветени чрез истинни, верни слова от вас. Има сърца, жадуващи за съчувствие и погиващи далече от Бога. Вашето състрадание може да им помогне. Господ се нуждае от вашите думи, диктувани от Неговия Свети Дух.",
      "Първата задача на всички християни е да изследват Писанията с най-усърдна молитва, за да имат вярата, която действа чрез любов и очиства душата от всяка нишка на егоизъм. Ако истината е приета в сърцето, тя действа като добър квас, докато всяка сила се покори на Божията воля. Тогава не ви остава нищо друго, освен да блестите – точно като слънцето.",
      "Всички природни дарби трябва да бъдат осветени като скъпоценни дарове. Необходимо е да бъдат посветени на Бога, за да са в служба на Господаря. Всички социални предимства са дарби. Те не бива да се посвещават на себеугаждане и забавления. Дарът на правилния пример е велико нещо. Но мнозина трупат около душата си атмосфера, която е отровна и заразна.",
      "Дарбите на говора, на знанието, на съчувствието и любовта изявяват познание на Христос. Всички те трябва да се използват за Бога. Господ се нуждае от тях, призовава ни да Му ги посветим. Всички ние трябва да извършим своята работа в подготовката на собствените си души и душите на другите. Да посвещаваме наново и наново дарбите си на Него. Всеки човек, всяка дарба трябва да се повери на Бога. Да Му съдействаме в делото за спасяване на души. Притежаваните от вас дарби са ни дадени от Бога, за да ни направят полезни работници с Христос. Множество сърца жадуват за съчувствие, копнеят за помощта и подкрепата, която ни е дадена от Бога, за да им я предадем ние."
    ]
  },
  {
    "day": "Май 30",
    "title": "Да издигнем Човека от Голгота",
    "verse": "И както Моисей издигна змията в пустинята, така трябва да бъде издигнат Човешкият Син, та всеки, който вярва в Него, [да не погине, но] да има вечен живот (Йоан 3:14,15).",
    "content": [
      "Насочвам ви към кръста на Голгота. Умолявам ви да размишлявате върху безграничната жертва, дадена във ваше име, та чрез вяра в Исус Христос да не погинете, но да имате вечен живот. Насочвам ви към Исус. В безопасност сте, ако Му поверите най-вътрешните си мисли. Господ Исус ви е изкупил с безмерна цена. Може напълно да Му поверите душата си. Може да Му се доверите като на ваш Съветник. Непрекъснато се приближавайте към Него, защото Той ще ви помогне.",
      "Бъдете сигурни, че получавате вашата светлина от Източника на истинската светлина. Той е великата централна Светлина на Вселената, на небето и земята. Той ще просвети всеки човек, родил се на този свят. Не се стремете към евтини и ниски стандарти. Култивирайте у себе си нежността на Христос. Имайте високи стремежи и черпете вдъхновение от Исус. Той е ваш Приятел. Можете винаги да разчитате на Него и да се убедите, че Той е верен и истинен. Когато ви е нужно Неговото съчувствие в най-тежкия ви проблем, когато сте наранени и блъскани от живота, Той няма да ви подмине. При Него можете да дойдете с простотата на дете. Можете да дойдете с радост и веселие. Заради всичко, което оправдава надеждите ви, заради всеки успех, който съпровожда труда ви в Господа, погледнете нагоре към Исус и на Него отдайте слава и почит. Всичко зависи от смиреното ви ходене в житейския път. Изпишете името на Христос върху знамето си и никога не опетнявайте цветовете му.",
      "Цялото Небе ни е дадено в Неговото име. Прославете Го, като Му предаде цялото си сърце и най-святото си служене! Той е пожертвал живота Си за вас. Кой друг би направил това? Единствено Единородният Божи Син – Онзи, Който е едно с Отец преди създаването на света.",
      "Издигнете знамето си, издигнете го високо! Никога, никога не го оставяйте да се влачи в праха по земята! Издигнете Исус! Издигнете Човека от Голгота, все по-високо и по-високо!"
    ]
  },
  {
    "day": "Май 31",
    "title": "Ще видим лицето Му",
    "verse": "Те ще гледат лицето Му; и Неговото име ще бъде на челата им (Откр.22:4).",
    "content": [
      "Сега не можем да видим Божията слава, но единствено когато Го приемаме тук, ще сме способни един ден да Го видим лице в лице. Бог желае погледът ни да е фиксиран върху Него, за да не гледаме на земните неща. Нямаме никакво време да отлагаме подготовката си, която ще ни направи способни да видим Божието лице.",
      "Само гледайки към Исус, Божия Агнец, и следвайки Неговите стъпки, можем да се подготвим за среща с Бога. Следвайте Го и един ден ще вървите по златните улици на Божия град. Ще видите Този, Който е оставил царските Си одежди и корона, Който се е облякъл в човешки образ, дошъл е в нашия свят и е понесъл греховете ни, за да ни издигне и да изяви пред нас славата и величието Си. Ще Го съзерцаваме лице в лице, ако сега предадем себе си да бъдем оформени от Него и подготвени за място в Божието царство.",
      "Тези, които посвещават живота си на служба за Бога, ще живеят заедно с Него през безкрайните векове на вечността. „И сам Бог, техен Бог, ще бъде с тях“ (Откр.21:3).",
      "В този свят умовете им са били насочени към Него; служили са Му със сърце и ум, и сега Той ще запише Своето име върху челата им. „И нощ няма да има вече (…) защото Господ Бог ги осветява. И те ще царуват до вечни векове“ (Откр.22:5). Верните не влизат в небето като такива, които са изпросили мястото си там, защото Христос им казва: „Дойдете вие благословени от Отца Ми, наследете царството, приготвено за вас от създанието на света“ (Мат.25:34). Приема ги като Свои деца с думите: Влезте в радостта на Господаря си. Короната на безсмъртието е положена върху главите на победителите. Те свалят короните си и ги поставят в нозете на Исус; и докосвайки златните си арфи, изпълват небесата с изящната музика на хвалебствени песни за Агнето. След това „те ще гледат лицето Му и Неговото име ще бъде на челата им“."
    ]
  },
  {
    "day": "Юни 1",
    "title": "Опознаваме Бога чрез делата Му",
    "verse": "Благ е Господ към всички; и благите Му милости са върху всичките Му творения. Всичките Твои творения ще Те хвалят, Господи, и Твоите светии ще Те благославят (Пс.145:9,10).",
    "content": [
      "Обичаме да размишляваме за характера и любовта на Бога, разкрити в творенията Му. Какви доказателства само е дал Той на човешките деца за Своята мощ, както и за бащината Си любов! Украсил е небесата и е сътворил земята величествена и красива.",
      "„Колко е превъзходно Твоето име по цялата земя (…) Когато гледам Твоите небеса, делото на Твоите пръсти, Луната и звездите, които Ти си отредил, казвам си: Що е човек, та да го помниш? Или човешки син, та да го посещаваш?“ (Пс.8:1,3,4). „Всичките Твои творения ще Те хвалят, Господи, и Твоите светии ще Те благославят“ (Пс.145:10).",
      "Ако нашият свят беше създаден със съвършено равна повърхност, монотонността щеше да изморява окото и да изхабява сетивата ни. Бог е декорирал земята с величествени планини, хълмове, долини и планински вериги. Релефните гранити, голите хълмове, планините, окичени с вечнозелени дървета и растения, долините с тяхната деликатна красота, превръщат света ни в огледало на прелестта. Благостта, мъдростта и силата на Бога са изявени навсякъде. В планини, скали, склонове и равнини, аз виждам делата на Божествената сила. Никога не мога да се чувствам самотна, докато съзерцавам величествения пейзаж на природата. При пътешествието си из долини и планини ме изпълват чувства на дълбок поклон и възхищение, докато наблюдавам начумерени бездни и снежнобели планински върхове.",
      "Тези гледки трябва да ни служат като училище, в което изучаваме характера на Бога в Неговите творения. Божите дела, които ще видим в разнообразните сцени – в планините, хълмовете, долините, дърветата, шубраците и цветята, във всяко листо, всяко стръкче трева – трябва да ни изявят изящните умения, любовта на Бога и Неговата безмерна сила.",
      "Хората, които изследват природата, не може да изпитват самота. Те обичат тихите часове на молитвено размишление, защото чувстват, че се намират в близко общение с Бога, докато наблюдават мощта Му в сътворените от Него неща."
    ]
  },
  {
    "day": "Юни 2",
    "title": "Не да съди, но да спаси",
    "verse": "Понеже Бог не е пратил Сина на света да съди света, но за да бъде светът спасен чрез Него (Йоан 3:17).",
    "content": [
      "Има души, които страдат в неверие. Те питат: „Как да знам, че Бог се е примирил с мен? Как мога да съм сигурен, че ме обича и че ми е простил?“. Не е по силите ви, скъпи младежи, да се оправдаете пред Бога. Исус ви кани да отидете при Него с всичките си товари и проблеми. Приемете обещанието и грижите, които Бог ви осигурява. Отместете погледа от себе си към Исус, защото в Неговия характер е изявен Отец.",
      "Христовата кръв с вечната си спасителна сила е нашата единствена надежда, защото единствено чрез Неговите заслуги получаваме прощение и мир.",
      "Божият характер, разкрит в Христос, приканва нашата вяра и любов, защото имаме Баща, Чиято милост и състрадание никога не отпада. На всяка стъпка от пътуването ни към небето Той ще бъде с нас, за да ни ръководи при всяка трудност, да ни оказва помощ при всяко изкушение.",
      "Вашият разум и въображение трябва да бъдат докоснати от живителната сила на Христос, за да се отпечатат върху тях красотата и истината. Има велики и скъпоценни истини, които изискват вашето размишление, за да имате твърда основа за вярата си – правилно познание за Бога. О, дано изкуственият и напразно търсещ истината човек да осъзнае, че светската мъдрост, колкото и да е търсена, не познава Бога.",
      "Съвсем подходящо е да се стремим да научим всичко възможно от природата, но да не пропускаме да се учим и от естеството на Христос – там е пълната изява на характера на живия Бог. Съзерцавайки Христос, уподобявайки се на Неговия образ, вашите представи за Божия характер ще се разширяват и умът, и сърцето ви ще се възвисяват, пречистват и облагородяват. Нека младите хора се целят високо, без да разчитат на човешката мъдрост, но живеейки ден след ден с поглед към Този, Който е невидим. И да вършат своите дела със съзнанието, че са наблюдавани от небесните интелигентни същества.",
      "Този, който постоянно се уповава на Бога с простичко доверие и молитвена увереност, ще бъде заобиколен от небесните ангели. Който живее чрез вяра в Христос, ще бъде укрепен и снабден със сила, за да бъде способен да воюва в добрата битка на вярата и да се държи здраво за вечния живот."
    ]
  },
  {
    "day": "Юни 3",
    "title": "Небесен избор",
    "verse": "Затова, братя, постарайте се още повече да затвърдявате вашето призвание и избиране; защото, като вършите тия добродетели, никога няма да изпаднете (2Петр.1:10).",
    "content": [
      "Това е единственият избор, за който Библията говори. Паднали в грях, ние можем да станем участници в Божественото естество и да придобием познание много по-обширно от всяка друга наука. Участвайки в плътта и кръвта на нашия разпнат Господ, ние се сдобиваме с вечен живот. В 6 глава на Йоан четем: „Който се храни с плътта Ми и пие кръвта Ми, има вечен живот“ (Йоан 6:54). „Духът е, Който дава живот; плътта нищо не ползва; думите, които съм ви говорил, дух са и живот са“ (ст.63).",
      "Никой не е нужно да губи вечния живот. Всеки, който избира ежедневно да опознава Небесния Учител, ще направи призванието и избора си сигурни. Нека смирим сърцата си пред Бога и да не спираме да Го опознаваме.",
      "„Постарайте се още повече да затвърдявате вашето призвание и избиране; защото, като вършите тези добродетели, никога няма да изпаднете. Понеже така ще ви се даде голям достъп във вечното царство на нашия Господ и Спасител Исус Христос“ (2Петр.1:10,11).",
      "Тук е вашата застраховка живот. Нейната стойност няма да бъде получена от някой друг след смъртта ви; имате документ, който ви уверява, че ще имате живот, съизмерим с този на Бога – вечен живот. О, каква увереност е това! Каква надежда! Нека винаги изявяваме пред света, че се стремим към една по-добра страна, една небесна родина. Небето е създадено за нас и ние искаме дял в него. Не можем да позволим на нищо да ни отдели от Бога и от небето. В този живот трябва да сме участници в Божественото естество. Братя и сестри, имате само един живот! Нека това бъде живот на морал – живот, скрит с Христос в Бога!",
      "С общи усилия трябва да си помогнем взаимно за постигане на съвършен характер. Трябва да спрем с всякакви критики. Напред и само напред можем да се стремим към съвършенство, докато най-накрая бъдем удостоени с величествено влизане в небесното царство."
    ]
  },
  {
    "day": "Юни 4",
    "title": "Нашата сигурна основа",
    "verse": "… никой не може да положи друга основа, освен положената, която е Исус Христос. И ако някой гради на основата злато, сребро, скъпоценни камъни, дърво, сено, слама, всекиму работата ще стане явна каква е; защото Господният ден ще я изяви, понеже тя чрез огън се открива; и самият огън ще изпита работата на всекиго каква е (1Кор.3:11-13).",
    "content": [
      "Както огънят разкрива разликата между златото, среброто, скъпоценните камъни, дървото и сеното, така денят на съда ще изпита характерите и ще покаже разликата между тези, оформени по подобие на Христовия, и другите, по подобие на егоистичното сърце. Тогава себичността и фалшивата религия ще се изявят в истинската им същност. Безполезният материал ще бъде изгорен, но златото на истинската, простичка и смирена вяра никога няма да изгуби стойността си. Тя не може да погине, защото е вечна.",
      "Характер не се постига чрез образование. Не се постига чрез придобиване на богатства или светска почест. Не се постига, ако някой друг се бори в битката на вярата заради нас. Към такъв характер трябва да се стремим, да се борим за него; нужна ни е цел, воля, решителност. За да формираме характер, който ще бъде одобрен от Бога, са нужни постоянни усилия. Ще е необходимо усърдно да се противопоставяме на силите на мрака, за да бъдат записани имената ни в книгата на живота. Не си ли заслужава много повече да видим имената си регистрирани в тази книга и обезсмъртени сред небесните ангели, отколкото навсякъде да чуваме похвали за себе си?",
      "Във времето на изпитанията тук ние изграждаме „сграда”, която ще бъде инспектирана от Съдията на цялата земя. Това е делото за оформяне на характера ни. Всяко действие в живота ни е камък в тази сграда, всяка черта е работник, всеки порив е за добро или за зло. Вдъхновеното Слово ни предупреждава да внимаваме как градим, да проверяваме дали основата ни е стабилна. Ако строим върху скала, върху чисти, благородни и праведни дела, сградата ще се издигне красива и симетрична – храм, напълно годен в него да обитава Светият Дух."
    ]
  },
  {
    "day": "Юни 5",
    "title": "Най-щастливите хора",
    "verse": "Ще ми изявиш пътя на живота; пред Твоето присъствие има пълнота от радост, отдясно на Теб – всякога веселие (Пс.16:11).",
    "content": [
      "Не си мислете, че щом вървите с Исус, трябва да вървите в сянката. Най-щастливите хора в света са тези, които вярват в Него и с радост вършат Неговата воля. В живота на онези, които Го следват, са забранени тревогите и недоволството. Те може да се срещат с изпитания и трудности, но животът им е пълен с радост, защото Христос върви до тях и Неговото присъствие прави пътеката ярка.",
      "Когато се събудите сутрин, ставайте с хвала към Бога върху устните си, и когато отивате на работа, отивайте с молитва към Него за помощ. Изчаквайте за листенце от дървото на живота. То ще ви успокои и освежи, изпълвайки сърцето ви с мир и радост. Насочете мислите си към Спасителя. Отделете се от шумотевицата на света и седнете под сянката на Христос. Тогава сред глъчката на ежедневните борби и проблеми вашата сила ще се подновява. Определено е нужно да сядаме понякога и да размишляваме как Спасителят е слязъл от небето, как е напуснал Божия трон, за да покаже какви могат да бъдат човешките същества, ако обединят слабостта си с Неговата сила. Когато се сдобием с обновена мощ чрез общуването си с Бога, можем да тръгнем по своя си път радостни, възхвалявайки Го за привилегията да занесем светлината на Христовата любов в живота на всички, с които се срещаме.",
      "Небесните същества очакват да окажат съдействие на човеците, за да види светът какви могат да бъдат хората, когато се обединят с Божественото. Тези, които посвещават тяло, душа и дух в служба на Бога, непрекъснато ще получават нов прилив на физически, умствени и духовни сили. Неизчерпаемите запаси на небето са на тяхно разположение. Христос им подарява Своя живот. Светият Дух влага най-висшите си способности, за да действа в ума и сърцето. Чрез дадената ни благодат можем да постигнем победи, които поради недостатъците в характера ни и поради маловерието ни са изглеждали невъзможни за нас.",
      "На всеки, който отдава себе си в служба на Господа, без да задържа нищо, се дава сила за постигането на неизмерими резултати."
    ]
  },
  {
    "day": "Юни 6",
    "title": "Нека искаме от Бога",
    "verse": "Но ако някому от вас не достига мъдрост, нека иска от Бога, Който дава на всички щедро, без да укорява, и ще му се даде (Яков 1:5).",
    "content": [
      "Привилегия на всеки вярващ е първо да си поговори с Бога в тихата стаичка и после като Божи говорител да общува с останалите. За да сме способни да дадем нещо, трябва ежедневно да получаваме светлина и благословение. Мъже и жени, които общуват с Бога, които имат в живота си пребъдващия Христос, които поради сътрудничеството си със светите ангели, са обгърнати от небесно влияние – такива хора са нужни днес. Делото се нуждае от хора, които имат силата да привличат другите заедно с Христос, силата да изявяват Неговата любов в думи на насърчение и състрадание.",
      "Когато вярващият се покланя в смирена молитва пред Бога, и с кротост и готовност предлага своята молба от непристорени устни, тогава губи всяка мисъл за себе си. Умът му се изпълва с въпроса какво е нужно да притежава, за да изгради Христоподобен характер. Той се моли: „Господи, ако е необходимо да съм канал, чрез който ще се лее Твоята любов ден след ден и час след час, тогава с вяра изисквам благодатта и силата, които си обещал“. Той здраво се хваща за обещанието: „Ако някому от вас не достига мъдрост, нека иска от Бога (…) и ще му се даде“.",
      "О, как се радва Господ на такава зависимост! Как се наслаждава да слуша тази твърда и ревностна молитва! С чудна и облагородяваща благодат Господ освещава смирения молител, като му дава сила да изпълни и най-трудните си задължения. Всичко, което се предприема, се прави за Господа, и това издига и освещава всяко призвание. Всяка дума, всяко дело получават нова стойност и смиреният работник се свързва с Най-висшият от ангелите в небесните дворове.",
      "Божиите синове и дъщери имат велико дело в света. Те трябва да приемат Божието Слово като свой съветник и да го предават и на другите. Необходимо е да разпръскват светлина. Всички, които са приели вдъхновеното Слово, ще бъдат верни в мисията си да го занесат и на останалите. Ще говорят Христовите думи. В общуване и поведение ще доказват своето обръщане към принципите на истината. Такива вярващи са зрелище за света, за ангелите, за човеците. И Бог ще се прослави в тях."
    ]
  },
  {
    "day": "Юни 7",
    "title": "Нищо не е твърде малко",
    "verse": "Благ е Господ към онези, които Го чакат, към душата, която Го търси (Пл.Ер.3:25).",
    "content": [
      "Малцина са тези, които правилно оценяват и се възползват от скъпоценната привилегия на молитвата. Трябва да отиваме при Исус и да Му изказваме всичките си нужди. Може да Му занесем дребните си грижи и проблеми, както и големите си неприятности. Каквото и да възникне в живота ни, което ни безпокои и тревожи, просто е нужно да го споделим с Него в молитва.",
      "Губим много ценни благословения като не отнасяме нуждите и грижите си при Спасителя. Той е чуден Съветник. Бди над църквата Си с истинска загриженост и със сърце, изпълнено с нежна съпричастност. Може да достигне до дълбините на нуждите ни. Но нашите пътища невинаги са Неговите пътища. Той вижда резултата от всяко действие и ни моли да се доверим търпеливо на Неговата мъдрост, а не на привидно мъдрите планове, които си правим.",
      "Не спирайте да се молите. Ако отговорът се бави, чакайте го. Положете всичките си планове в нозете на Изкупителя. Нека настойчивите ви молитви се издигат до Бога. Ако е за Негова слава, ще бъдат изговорени утешителните думи: „Да ти бъде според желанието“.",
      "Никога не можем да изморим Христос с упоритите си молби. Не чувстваме своята зависимост от Него така, както би трябвало. Нека оставим неизречена всяка дума на оплакване. Говорете с вяра и кураж, докато очаквате Бога. Бойте се от съмнението, да не би да ви стане навик, който ще унищожи вашата вяра. Действията на небесния Баща може да изглеждат неясни, тайнствени и необясними. И въпреки това е нужно да Му се доверим.",
      "О, колко ценен е Исус за душата, която се уповава на Него! Но мнозина вървят в мрак, защото са погребали вярата си в сенките на Сатана. Никога, нито за миг дори, не бива да позволяваме на Сатана да смята, че силата му да дразни и обърква е по-голяма от силата на Христос да издига и укрепва.",
      "Всяка искрена молитва, която се изговаря, се смесва със силата на Христовата кръв. Ако отговорът се отлага, това е защото Бог желае да проявим свята смелост и да изискваме обещанията Му. Верен е Този, Който е обещал. Той никога няма да забрави човека, който напълно се е посветил на Него."
    ]
  },
  {
    "day": "Юни 8",
    "title": "Нашият личен Ходатай",
    "verse": "Кой е онзи, който ще ги осъжда? Христос Исус ли, Който умря, а при това и бе възкресен от мъртвите, Който е от дясната страна на Бога и Който ходатайства за нас? (Римл.8:34).",
    "content": [
      "Господ Исус е вашият личен Застъпник. Повтаряйте си отново и отново през деня: „Исус е умрял за мен. Видял ме е в страданията ми, в пътя ми към гибелта и е отдал живота Си, за да ме спаси. Не се е отнесъл към душата ми като към нещо жалко и умоляващо, паднало в нозете Му. Той винаги е готов да ме повдигне“. Той е станал Адвокат на човека. Повдига онези, които вярват в Него и предлага съкровищница от благословения за тях. Хората не могат да осигурят и едно благословение за ближния си, не могат да премахнат и едно петънце на грях. Единствено благодарение на заслугите и правдата на Христос, имаме всичко, и то е в изобилие. Можем да се уповаваме на Бога във всеки момент. Когато се обръщаме към Него, Той отвръща: „Ето Ме“.",
      "Христос изявява Себе Си като наш Посредник. Той желае да знаем, че милостиво се е ангажирал да бъде наш Заместник. Поставя заслугите Си в златната кадилница, за да ги обедини с молитвите на Своите светии, така че молбите на скъпите Му дечица да се смесят с аромата на Неговите заслуги и да се издигнат към Отец в благоухание.",
      "Отец чува всяка молитва на Своите измъчени деца. Гласът на смирените молби от земята се свързва с гласа на нашия Ходатай, Който пледира в небесата, чийто глас Отец винаги чува. Нека тогава молитвите ни постоянно да се издигат към Бога. Нека не идват в името на някое човешко същество, но в името на Този, Който е наш Заместник и Гарант. Христос ни е дал името Си в наша полза.",
      "Господ ви приема с радост като Свой приятел. Обича ви! Обещал е да отвори пред вас съкровищницата на Своята благодат. Той казва: „В онзи ден ще искате в Мое име; и не ви казвам, че Аз ще поискам от Отца за вас; защото сам Отец ви обича, понеже вие възлюбихте Мен и повярвахте, че Аз от Отца излязох” (Йоан 16:26,27). На практика казва: Възползвайте се от името Ми и то ще бъде вашият паспорт към сърцето на Отец и към всички богатства на Неговата благодат."
    ]
  },
  {
    "day": "Юни 9",
    "title": "Ангели в дома",
    "verse": "Защото ще заповяда на ангелите Си за теб да те пазят във всичките ти пътища. На ръце ще те дигат, да не би да удариш о камък ногата си (Пс.91:11,12).",
    "content": [
      "Божии ангели бдят над нас. Над тази земя има безброй небесни вестители, изпратени от Отец да възпрепятстват действията на Сатана, за да няма той предимство над хората, които отказват да вървят по пътеката на злото. И тези ангели, които пазят Божиите деца по земята, са във връзка с Отец в небесата. „Внимавайте да не презирате ни едно от тези малките, защото ви казвам, че техните ангели на небесата винаги гледат лицето на Отца Ми, Който е на небесата“ (Йоан 18:10).",
      "Едва ли някой от нас осъзнава, че ангелите са навсякъде около нас; че тези скъпоценни същества, които служат на наследниците на спасението, ни спестяват толкова много изкушения и трудности. Цялото небесно семейство е загрижено за земните семейства. Колко благодарни трябва да сме за тази грижа, проявявана за нас ден и нощ.",
      "Думите, изговорени в домовете ни, които са нетърпеливи и нелюбезни, са чути от ангелите. Искате ли да откриете в небесните книги доклада за тях? Нетърпението кани врага на Бога и на човека в семейството ви и прогонва Божиите ангели. Ако пребъдвате в Христос и Той във вас, не можете да говорите гневни думи.",
      "Бащи и майки, умолявам ви в Христовото име да бъдете мили, нежни и търпеливи в домовете си. Тогава светлината ще влезе там и ще почувствате нейните ярки лъчи, идващи от Слънцето на Правдата, как греят в сърцето ви.",
      "Липсата на милостивия Божи Дух превръща дома в тъмно и нещастно място. Вашият дом трябва да бъде благословено светилище, където Бог може да влиза и където Неговите свети ангели могат да ви служат. Ако проявявате нетърпение и грубост един към друг, ангелите не могат да бъдат привлечени към вашия дом. Но там, където пребъдват любов и мир, тези небесни същества ще дойдат и ще донесат още много от святото влияние на небесния дом."
    ]
  },
  {
    "day": "Юни 10",
    "title": "Акт на вяра",
    "verse": "А вярата е даване твърда увереност в онези неща, за които се надяваме - убеждения за неща, които не се виждат (Евр.11:1).",
    "content": [
      "Вярата не е основата на нашето спасение, но е велико благословение – окото, което вижда, ухото, което чува, нозете, които тичат, ръката, която се хваща. Тя е средството, а не крайната цел. Ако Христос е дал живота Си за грешниците, защо аз да не приема това благословение? Хващам се за него, и така моята вяра е онова, за което се надявам, убеждение за невидимите неща. По този начин вярвайки и почивайки си, имам мир с Бога чрез Господ Исус Христос.",
      "Вярата, спасителната вяра е акт на душата, чрез който човек се предава под пълното ръководство и контрол на Исус Христос. Той пребъдва в Христос и Христос пребъдва в душата чрез вяра. Вярващият предава душата и тялото си на Бога, и с тази увереност може да каже: „Христос може да опази докрай онова, което Му поверих“. Всички, които сторят това, ще бъдат спасени за вечен живот. Ще бъде сигурно, че човекът е измит в Христовата кръв и е облечен с Неговата правда – скъпоценен в очите на Исус.",
      "Помнете, че упражняването на вярата е единственото средство за запазването й. Ако стоите в едно и също положение, без да мърдате, мускулите ви ще отслабнат и крайниците ви ще изгубят способността си да се движат. Същото е вярно и по отношение на вашата религиозна опитност. Трябва да имате вяра в Божите обещания. Вярата ще се самоусъвършенства, когато я упражнявате и прилагате.",
      "От най-голямо значение за нас е да обгръщаме душата си с атмосфера на вяра. Всеки ден решаваме собствената си вечна съдба в съответствие с това, което обгръща душата ни. Лично сме отговорни за влиянието, което оказваме, и за последиците от нашите думи и дела, макар и да не ги виждаме. Ако Бог бе спасил Содом заради десет праведника, какво би било влиянието за добро, което би могло да дойде като резултат от верността на Божите люде? Какво би се случило, ако всеки, изповядващ Христовото име, бе също така облечен и в Неговата правда?"
    ]
  },
  {
    "day": "Юни 11",
    "title": "Действена вяра",
    "verse": "И да се намеря в Него, без да имам за своя правда онази, която е от Закона, но онази, която е чрез вяра в Христос, тоест, правдата, която е от Бога въз основа на вяра (Фил.3:9).",
    "content": [
      "Едно е да четеш и да проповядваш Библията и съвсем друго – да притежаваш нейните животворни, освещаващи принципи, гравирани върху душата си. „По благодат сте спасени чрез вяра“ (Еф.2:8). Умът трябва да бъде възпитаван да упражнява вяра, вместо да подхранва съмнения, подозрение и завист. Твърде склонни сме да възприемаме препятствията като невъзможности. Да имаш вяра в Божите обещания, да вървиш напред с вяра и кураж, без да се оставяш да те ръководят обстоятелствата, е труден за научаване урок. При все това е категорична необходимост за всяко Божие дете да усвои този урок. Божията благодат чрез Христос трябва винаги да се цени скъпо, защото ни е дадена като единствен начин да се приближим до Бога.",
      "Вярата, спомената в Божието слово, ни призовава към живот, в който упованието в Христос е активен, жив принцип. Божията воля е вярата в Исус да се усъвършенства чрез дела. Бог свързва спасението и вечния живот на вярващите с тези дела, и чрез тях става възможно светлината на Истината да се разпръсне до всички страни и народи. Това е плодът на делото на Светия Дух.",
      "Изявяваме вярата си в Бога като сме послушни на Неговите заповеди. Вярата винаги се изразява в думи и дела. Тя води до практически резултати, защото е съществен елемент в живота. Животът, оформен от вярата, преследва решителност за напредък, за вървеж напред по стъпките на Христос.",
      "Ние сме отсечени като груби камъни от каменоломната на света чрез секирата на истината и сме поставени в работилницата на Бога. Този, който има искрена вяра в Христос като свой личен Спасител, ще открие, че истината извършва съвсем конкретна работа в душата му. Вярата става действена. Не можем да създадем собствената си вяра, но можем да бъдем съработници на Бога с Христос в прогласяването и в съдействието за триумфа на вярата.",
      "Вярата, която действа с любов и очиства душата, дава плод на смирение, търпение, кротост, дълготърпение, мир, радост и доброволно послушание."
    ]
  },
  {
    "day": "Юни 12",
    "title": "Нашия Пример в послушанието",
    "verse": "Защото и на това сте призовани; понеже и Христос пострада за вас и ви остави пример да последвате по Неговите стъпки; Който грях не е сторил, нито се е намерила лукавщина в устата Му (1Петр.2:21,22).",
    "content": [
      "Пред нас стои чудната възможност да бъдем като Христос – послушни на всички принципи на Божия закон. Но сами сме напълно безпомощни да стигнем до това състояние на покорство. Всяко добро в човека идва чрез Христос. Светостта, която Словото ни казва, че трябва да притежаваме, преди да бъдем спасени, е резултат от действието на Божията благодат, когато се предаваме на дисциплината и възпитателното влияние на Духа на истината.",
      "Послушанието на човека може да бъде съвършено само чрез мирото на Христовата правда, която изпълва с небесен аромат всяко дело на истинско послушание. Делът на християнина е да постоянства в преодоляването на всеки грях. Непрекъснато да се моли на Спасителя да лекува несъвършенствата на болната му душа. Той няма мъдростта и силата, с които единствено може да побеждава. Те идват от Господа и Той ги подарява на тези, които със смирение и кротост искат Неговата помощ.",
      "Делото на промяна от греховност към святост е постоянен процес. Ден след ден Бог работи за освещението на човека, и той трябва да Му съдейства, като полага упорити усилия за възпитанието на правилните навици.",
      "Бог ще преизпълни и най-големите очаквания на хората, които полагат упованието си в Него. Желае да не забравяме, че когато сме смирени и покорни, заставаме там, където Той може и ще изяви Себе Си за нас. Наслаждава се, когато изтъкваме минали милости и благословения като причина Той да ни подари още по-големи такива. Бог е почетен, когато Го обичаме и свидетелстваме за искреността на любовта си, спазвайки Неговите заповеди. Прославяме Го, когато отделяме седмия ден като свят и специален. За всички, които вършат това, съботата е знак. Бог заявява: „Дадох им и съботите Си да бъдат знак между Мен и тях, за да познаят, че Аз – Господ – ги освещавам“ (Езек.20:12). Освещението означава ежедневно общение с Бога. Няма нищо по-велико и по-мощно от Божията любов за тези, които са Негови деца."
    ]
  },
  {
    "day": "Юни 13",
    "title": "Най-висшето възпитание",
    "verse": "Блажен онзи човек, който е намерил мъдрост, и човек, който е придобил разум (Пр.3:13).",
    "content": [
      "Страхът от Господа е началото на мъдростта и човекът, който се съгласява да бъде оформен и променен според Божественото естество, е най-благородното творение, излязло от Божите ръце.",
      "Житейското познание на истинското благочестие в ежедневно освещение и служба на Бога осигурява най-висшето възпитание на ума, душата и тялото. Приемането на небесна сила подпомага искрения ни стремеж към мъдрост, за да сме способни съзнателно да използваме най-висшите си качества за прославяне на Бога и за благословение на ближните ни. Когато тези качества произлизат от Бога и не са само-създадени, те трябва да се ценят като Божи дарби и да се употребяват в служба за Него.",
      "Подарените от Небето качества на ума трябва да се възприемат като висша сила, която ще управлява храма на тялото. Естественият апетит и страсти трябва да се подчинят под контрола на съвестта и духовността.",
      "Религията на Исус Христос никога не уврежда получателя; никога не го прави груб или недодялан, нелюбезен или себичен, покварен или коравосърдечен. Напротив, облагородява вкуса, преценката, очиства мислите, като ги покорява на Христос.",
      "Божият идеал за Неговите деца е по-висш и от най-висшата човешка мисъл. Живият Бог е дал в светия Си Закон представа за Своя характер. Най-великият Учител, познат на света, е Исус Христос. И какъв стандарт е дал Той за всички, които вярват в Него? „И така, бъдете съвършени и вие, както е съвършен вашият Небесен Отец“ (Мат.5:48). Както Бог е съвършен в Своята висша сфера на влияние, така и човекът може да бъде съвършен в своята човешка сфера. Идеалът за християнски характер е Христоподобието. Пред нас е открит път за постоянен напредък. Имаме цел, която да достигнем – стандарт, към който да се стремим, който се състои от всичко най-добро, най-чисто, благородно и възвишено. Нужно е да има постоянен стремеж и непрекъснат прогрес нагоре и напред към усъвършенстване на характера."
    ]
  },
  {
    "day": "Юни 14",
    "title": "Христос да бъде във всичките ни мисли",
    "verse": "Изпитай ме, Боже, и познай сърцето ми; опитай ме, и познай мислите ми; и виж дали има в мен оскърбителен път; и води ме по вечния път (Пс.139:23,24).",
    "content": [
      "Малцина осъзнават, че е техен дълг да упражняват контрол върху мислите и въображението си. Трудно е да държиш недисциплинирания ум фокусиран върху полезни теми за размисъл. Но ако мислите не са подходящо ангажирани, религията не може да разцъфне в душата. Съзнанието трябва да е изпълнено със свети и вечни неща, иначе ще се занимава с незначителни и деструктивни мисли. И интелектуалните, и моралните способности трябва да се дисциплинират. Те ще се усъвършенстват, когато са упражнявани.",
      "За да има добро разбиране по този въпрос, трябва да помним, че нашите сърца са по естество покварени и ние сме неспособни сами да следваме правилния курс. Единствено чрез Божията благодат, съчетана с усърдни усилия от наша страна, можем да спечелим победата. Интелектът, както и сърцето, трябва да се посвети в служба на Бога. Той изисква всичко, което е наше.",
      "Малцина вярват, че човечеството е пропаднало толкова ниско или че така отчаяно се е противопоставило на Бога. Когато умът не е под директното влияние на Божия Дух, Сатана може да го оформя, както си иска. Той превръща в плътски всички рационални способности, които управлява. Самият той е пряк опонент на Бога в своите вкусове, възгледи, предпочитания, желания, избори и стремежи. Противникът не се наслаждава в нищо, което Бог обича или одобрява, но само в онова, което Той презира.",
      "Ако пребъдва в сърцето, Христос ще присъства и във всичките ни мисли. Най-съкровените ни стремежи ще бъдат за Него, за любовта и чистотата Му. Той ще изпълва всички кътчета на нашето съзнание. Чувствата ни ще бъдат насочени към Исус. Всичките ни надежди и очаквания ще са свързани с Него. Най-висшата радост за душата ни ще бъде да живеем с вяра в Божия Син, очакващи и обичащи Неговото пришествие. Той ще е короната на нашата радост.",
      "Онези, които са възпитали ума си да се наслаждава на духовните упражнения, са готови да бъдат преселени горе и няма да бъдат объркани или съкрушени от чистотата и славата на Небето."
    ]
  },
  {
    "day": "Юни 15",
    "title": "Златото на християнския характер",
    "verse": "За предпочитане е добро име, отколкото голямо богатство; и благоволение е по-добро от сребро и злато (Пр.22:1).",
    "content": [
      "Хората може да се стремят към слава. Може да желаят да имат известно име. При някои притежаването на имоти, земи и много пари – нещо, което ще ги направи велики според мярката на света – е висотата на тяхната амбиция. Копнеят да достигнат точката, откъдето ще погледнат надолу с чувство на превъзходство над по-бедните. Всички тези хора „строят върху пясък” и тяхната къща ще се срине внезапно. Превъзходството в положението не е истинско величие. Нещо, което не увеличава стойността на душата, няма истинска цена самό по себе си. Нещото, което си заслужава да се постигне, е величие на душата в очите на Небето. Истинското естество на вашите дела може и да е неизвестно за вас. Стойността ви като личност може да се измери единствено съобразно стойността на Онзи, Който е дал живота Си, за да спаси всички, които Го приемат.",
      "Всеки човек ще оцени по някакъв начин своята стойност, когато стане съработник на Христос, когато върши Неговите дела, изпълвайки света с Христовата правда и изпълнявайки поръчката на Най-Висшия. Поръчката, дадена на учениците, се дава на всички, които са свързани с Исус. Те трябва да направят всяка необходима жертва заради радостта да видят спасени души, които са погивали без Христос.",
      "Най-високата чест, с която е възможно да бъдат удостоени човешки същества, е те – млади или стари, богати или бедни – да са способни да издигат потиснатите и да утешават съкрушените. Светът е пълен със страдания. Вървете и проповядвайте евангелието на бедните и изцелявайте болните. Това е делото, което трябва да върви заедно с евангелската вест. „На сиромасите се проповядва благовестието“ (Мат.11:5). Съработниците на Христос трябва да изпълват мястото, което заемат в света, с Неговата любов. Христовата любов в сърцето се изявява чрез дела. Ако любовта към Исус е слаба, любовта към онези, за които Той е умрял, също ще изчезне.",
      "Истинските богатства са истинската вяра и любов. Те правят характера съвършен в Христос. Ако има повече вяра, простичко доверие в Исус, ще има и любов, чиста любов, която е златото на християнския характер."
    ]
  },
  {
    "day": "Юни 16",
    "title": "Благи и любезни думи",
    "verse": "Господ Йеова ми даде език на учените, за да зная как да помогна с дума на уморения; всяка заран Той събужда, събужда ухото ми, за да слушам като учащите се (Исая 50:4).",
    "content": [
      "Всеки християнин трябва да бъде това, което Христос е бил в живота Си на тази земя. Той е нашият пример, не само с неопетнената Си чистота, но и със Своето търпение, благост и обаятелен нрав. Той е твърд като скала, що се отнася до истината и дълга, но и неизменно благ, и любезен. Животът Му е съвършена илюстрация на истинска благост. Неговото присъствие внася по-чиста атмосфера в дома, и животът Му е като квас, докато работи сред хората в обществото. Кротък и непокварен, Той върви сред лекомислените, грубите, нелюбезните, сред неправедните митари и самаряните, войниците, езичниците, невежите селяни и смесените тълпи.",
      "Христос често изговаря думи на състрадание, когато вижда измъчени хора и предлага да понесе товарите им. Споделя теготите им и им напомня уроците, които е научил от природата – за любовта, за добротата и благостта на Бога. Стреми се да вдъхновява с надежда и най-грубите и най-безнадеждните, като им изявява увереността Си, че могат да бъдат неопетнени и кротки, и да се сдобият с характер, който ще ги представи като деца на Бога. Сяда като почетен гост на трапезата на бирниците, като със състраданието и благостта Си показва, че цени достойнството на човека. Така хората копнеят да станат достойни за Неговото доверие. Думите Му се изливат с благословена и животворна сила върху техните жадни души. Пробуждат се нови пориви и възможност за нов живот, който е на разположение за отхвърлените от обществото.",
      "Религията на Христос омекотява онова, което е твърдо и грубо в характера, и изглажда остротата на маниерите. Прави думите нежни и поведението –привлекателно. Нека се учим от Христос как да съчетаваме висше чувство за чистота и почтеност със слънчево излъчване. Добрият и любезен християнин е най-мощното свидетелство в полза на Евангелието."
    ]
  },
  {
    "day": "Юни 17",
    "title": "Тест на апетита",
    "verse": "Но уморявам тялото си и го поробвам, да не би като съм проповядвал на другите, сам аз да стана неодобрен (1Кор.9:27).",
    "content": [
      "След кръщението Си Божият Син отива в безводната пустиня, за да бъде изкушаван от дявола. Почти шест седмици Той издържа на агонията на глада. Осъзнава силата на апетита над човека и в името на грешника понася възможно най-близкия тест в тази връзка. Спечелва победа, която малцина могат да оценят. Управляващата сила на покварения апетит и ужасният грях на угаждането му могат да бъдат разбрани единствено чрез продължителния пост, който нашият Спасител понесе, за да победи тази сила.",
      "Невъздържанието лежи в основата на всяко морално зло, познато на човека. Христос започна делото на изкуплението точно там, където започна и падението. Провалът на нашите първи родители се дължи на угаждането на апетита. При изкуплението отричането от угаждане на апетита е първото дело на Христос.",
      "Божият Син вижда, че човекът не е способен сам да победи това силно изкушение. Той идва на земята, за да обедини Божествената Си мощ с нашите човешки усилия. Чрез моралните сили, които ни подарява, ние можем да сме победители. О, какво неповторимо благоволение от страна на Царя на славата – да слезе в този свят и да понесе агонията на глада и жестоките съблазни на лукавия враг, за да спечели безгранична победа за човека! Това е несравнима любов! За жалост това благоволение е слабо разбрано от онези, към които е проявено.",
      "Не разяждащите пристъпи на глада са тези, които правят страданията на Изкупителя така неизразимо сурови. Но това е чувството за вината, дължаща се на угаждането на апетита, което е донесло такива ужасни беди в света. И то се стоварва с огромната си тежест върху Божествената Му душа.",
      "С човешкото Си естество и с непосилния товар на човешките грехове върху Себе Си Исус се противопоставя на сатанинската сила в това първо изкушение, погубващо душите на хората. Ако човек успее да победи съблазните на апетита, ще може да победи и всичко останало."
    ]
  },
  {
    "day": "Юни 18",
    "title": "Поддържане на любовта жива",
    "verse": "Жени подчинявайте се на мъжете си, както прилича в Господа. Мъже, любете жените си и не се огорчавайте против тях (Колос.3:18,19).",
    "content": [
      "Колко беди и каква вълна от нещастия и злини биха били спестени на хората, ако мъже и жени са възпитавани в уважение, внимание и любезни думи на благодарност, които да поддържат любовта жива и да водят до спечелване на техните спътници в живота. Ако съпругът и съпругата продължават да проявяват онова отношение, което подхранва любовта, ще бъдат щастливи в компанията на другия и ще имат освещаващо влияние в семейството си. Ще имат своя малък свят на щастие и няма да им се иска да го напускат и да търсят нови атракции и нови обекти на любовта си.",
      "Много жени жадуват за думи на любов и нежност, за обичайното внимание и любезност, което им дължат техните съпрузи. Именно тези дребни жестове създават житейското щастие.",
      "Ако поддържаме сърцата си нежни в своите семейства, ако съществува благородно и щедро уважение към вкусовете и мнението на другия, ако жената търси възможности да изрази любовта чрез действия на нежност към съпруга си, а мъжът изразява същата любезна почит към съпругата си – тогава децата ще наследят същия дух. Това влияние ще преобладава в дома и колко много страдания биха били спестени!",
      "Всяка двойка, която свързва живота си в едно, трябва да се стреми да направи другия възможно най-щастлив. Това, което ценим, се мъчим и да запазим, и да го направим още по-ценно. При сключването на брак мъжете и жените правят сделка, инвестиция за живота, и те трябва дадат най-доброто от себе си, за да контролират думите на нетърпение и раздразнение още по-внимателно, отколкото са го правили преди брака. Защото сега тяхната съдба е свързана за цял живот като съпрузи и стойността на всеки ще е пропорционална на старателните усилия, положени от двамата, за да поддържат жива любовта – така пламенно жадувана и ценена преди брака."
    ]
  },
  {
    "day": "Юни 19",
    "title": "Гласът на дълга",
    "verse": "Всичко, що намери ръката ти да прави според силата ти, направи го (Екл.9:10).",
    "content": [
      "Гласът на дълга е гласът на Бога – вроден, изпратен от Небето водител. Независимо дали е приятно, или не, трябва да изпълним дълга, който стои пряко на пътеката ни. Ако Господ иска от нас да отнесем вест до Ниневия, няма да Му е приятно да отиваме в Йопия или в Капернаум. Бог си има причина да ни изпраща там, където насочва нозете ни.",
      "Именно „малките лисици” развалят лозето - малките дела на пренебрежение, малките недостатъци, малките лъжи, малките отклонения от принципите – те заслепяват душата и я отделят от Бога.",
      "Дребните неща в живота развиват духа и определят характера. Тези, които ги пренебрегват, няма да са готови да издържат на суровите изпитания, когато им се наложи да ги понесат. Помнете, че изграждането на характера не свършва до края на живота. Всеки ден в „строежа” се поставя лоша или добра тухла. Или строите разкривено, или с точност и качество, които ще създадат един красив храм за Бога. Затова, стремейки се към великите неща, не пренебрегвайте малките възможности, идващи при вас ден след ден. Онзи, който пренебрегва дребните неща и в същото време се хвали, че е готов да извърши чудни дела за Господа, такъв човек е в опасност от пълен провал. Животът е изграден, не от велики жертви и славни постижения, но от дребни мигове.",
      "Каквото имат да вършат ръцете ти, нека го вършат с пълна сила. Направи работата си приятна с песни на хваления. Ако искате да имате чист доклад в небесните книги, никога не проявявайте раздразнение и мърморене. Нека ежедневната ви молитва да бъде: „Господи, помогни ми да върша най-доброто, на което съм способен. Дай ми енергия и радост. Помогни ми да практикувам любящото служене на Спасителя“.",
      "Гледайте на всеки дълг, колкото и скромен да е, като на нещо свято, защото е част от служенето за Бога. Не позволявайте на нищо да ви накара да забравите вашия Спасител. Нека Христос участва във всичко, което вършите. Тогава животът ви ще е изпълнен със светлина и благодарност. Ще давате най-доброто от себе си, движейки се весело напред в служба на Господа, и сърцето ви ще е препълнено с Неговата радост."
    ]
  },
  {
    "day": "Юни 20",
    "title": "Живот за другите",
    "verse": "Също както и Човешкият Син не дойде да Му служат, но да служи и да даде живота Си откуп за мнозина (Мат.20:28).",
    "content": [
      "Не трябва да живеем за себе си. Христос дойде в този свят, за да живее за другите – не за да Му служат, а за да бъде Служител. Ако се стремите да живеете като Него, то казвате на света: „Ето Човека от Голгота!“. С думи и пример водите останалите хора в пътя на правдата.",
      "Грехът, в който се участва до най-голяма степен, и който ни отделя от Бога и създава толкова много заразяващи духовни безредици, е егоизмът. Няма завръщане при Бога, освен чрез себеотрицание. Сами не можем да сторим нищо, но чрез Божията сила сме способни да вършим добро на другите. По този начин отбягваме греха на себичността. Не е нужно да отиваме в далечни езически земи, за да изявим желанието си да посветим всичко на Бога чрез ползотворен, несебичен живот. Можем да правим това и в домашния си кръг, в църквата, сред всички, с които сме свързани и с които имаме някакви взаимоотношения. Именно в обикновените житейски пътеки трябва да се отричаме от себе си и да се покоряваме на Бога.",
      "Апостол Павел казва: „Всеки ден умирам“ (1Кор.15:31). Ежедневното умиране за себе си в малките мигове от живота е това, което ни прави победители. Нужно е да забравим себе си, щом желаем да вършим добро на другите. При мнозина се наблюдава доброволно избрана липса на любов към другите. Вместо вярно да изпълняват своя дълг, те по-скоро търсят собствения си интерес.",
      "Бог твърдо възлага на всички Свои последователи дълга да благославят другите със своето влияние и дела. Когато правим добро на хората, ще преживяваме сладко усещане за удовлетворение, вътрешен мир, който ще е достатъчна награда за нас. Когато сме подбудени от висшия и благороден порив да вършим добрини, ще намерим истинско щастие в многобройните житейски задължения. В небето никой няма да мисли за себе си, нито ще търси собственото си удоволствие. Там всички с чиста и истинска любов ще желаят щастието на другите около себе си. Ако искаме да се наслаждаваме на небесната общност в новата земя, трябва да се ръководим от небесните принципи още тук."
    ]
  },
  {
    "day": "Юни 21",
    "title": "Никой не е свободен от изкушения",
    "verse": "Които с Божията сила сте вардени чрез вяра за спасение, готово да се открие в последно време. В което блаженство се радвате, ако и за малко време да скърбите сега (ако е потребно) в разни изпитни (1Петр.1:5,6).",
    "content": [
      "Не си мислете, че животът на християнина е лишен от изкушения. Те идват при всеки. И християните, и онези, които не са приели Христос като свой Водач, имат изпитания. Разликата е, че последните служат на един тиранин, който ги води към робство, докато християните служат на Онзи Който е дал живота Си, за да им върне вечния живот. Не гледайте на изпитанията като на нещо странно, но като на средство, с което сме освещавани и укрепвани. „Считайте го за голяма радост, братя мои, когато падате в разни изпитни, като знаете, че изпитанието на вашата вяра произвежда твърдост“ (Яков 1:2,3).",
      "В бъдещия живот ще разберем онези неща, които тук силно са ни обърквали. Ще осъзнаем колко мощен Помощник сме имали и как Божии ангели са били изпращани да ни закрилят, докато сме следвали Божието слово.",
      "На всички, които Го приемат, Христос дава сила да станат синове на Бога. Той е навременна помощ във всеки миг на нужда. Би трябвало да се срамуваме заради разклатената си вяра. Хората, които са победени, трябва да обвиняват единствено себе си за своя неуспех да противостоят на врага. Всички, които го искат, могат да дойдат при Христос и да намерят нужната им помощ.",
      "Сред вас е могъщият Съветник на всички векове, приканващ ви да положите доверието си в Него. Нима ще се отвърнете от Него и ще гледате на несигурни човешки същества, които са също толкова зависими от Бога, колкото и вие? Нима сте се отрекли от своите привилегии? Не сте ли виновни в нищожните си очаквания, като не сте поискали от Бог онова, което Той копнее да ви подари?",
      "„Ще спомена милосърдията Господни, причините за хваление на Господа за всичко, що ни е подарил Господ, и за голямата благост към Израелевия дом (…) Защото рече: Наистина те са Мои люде, чада, които не ще постъпят невярно; така им стана Спасител. Във всичките им скърби Той скърбеше и ангелът на присъствието Му ги избави“ (Исая 63:7-9)."
    ]
  },
  {
    "day": "Юни 22",
    "title": "Сила за днес",
    "verse": "И тая трета част Аз ще прекарам през огън, пречиствайки ги както се чисти среброто, и изпитвайки ги както се изпитва златото.Те ще призоват Моето име и Аз ще ги послушам; ще река: Тези са Мои люде; а те ще рекат, всеки един: Господ е мой Бог (Зах.13:9).",
    "content": [
      "Чрез изпитания Бог доказва силата на Своите деца. Издръжливо ли е сърцето? Свободна ли е съвестта от обиди? Дали Духът свидетелства, че сме Божи деца? Така Бог проверява, като ни изпитва. В пещта на трудностите Той ни очиства от всеки шлак. Изпраща ни изпитания, не за да ни причини ненужна болка, но да ни накара да гледаме към Него, да укрепи нашата издръжливост, да ни научи, че ако не се бунтуваме, а Му се доверяваме, ще видим Неговото спасение.",
      "Христовата любов към децата Му е колкото силна, толкова и нежна. Тя е по-силна от смъртта, защото Той е умрял за нас. По-истинска е от майчината любов. Любовта на майката може и да се измени, но Христовата любов е непроменима. „Понеже съм уверен, че нито смърт, нито живот, нито ангели, нито власти, нито сегашното, нито бъдещето, нито сили, нито височина, нито дълбочина, нито кое да било друго създание ще може да ни отлъчи от Божията любов, която е в Христа Исуса, нашия Господ“ (Римл.8:38,39).",
      "При всяко изпитание получаваме силна утеха. Нима нашият Спасител не е докоснат от болката на слабостите ни? Нима не е бил изкушаван във всичко като нас? Не ни ли е поканил да донасяме всяка трудност и изпитание при Него? Тогава нека не се държим като отчаяни заради утрешните товари. Нека смело и с радост да ги носим. Днес са ни нужни вяра и упование. И от нас се иска единствено да живеем ден за ден. Онзи, Който ни дава сила за днес, ще ни я осигури и утре.",
      "Нищо не наранява душата така както острите стрели на неверието. Когато дойде изпитанието, а то ще дойде, не се тревожете, нито се оплаквайте. Тишината в душата прави по-отличителен Божия глас. „Тогава те се веселят защото са утихнали“ (Пс.107:30). Помнете, че под вас са протегнати вечните Ръце. „Облегни се на Господа, и чакай Него“ (Пс.37:7). Той те води към „подслона” на опитността на Неговата милост."
    ]
  },
  {
    "day": "Юни 23",
    "title": "Членове на Божието семейство",
    "verse": "Затова вие не сте вече странници и пришелци, но сте съграждани на светиите и членове на Божието семейство; понеже бяхте съградени върху основата на апостолите и пророците, като е краеъгълен камък сам Христос Исус (Ефес.2:19,20).",
    "content": [
      "Господ Исус работи върху човешкото сърце, като изявява Своята милост и изобилна благодат. Извършва толкова удивителни трансформации, че Сатана, смаян, ги наблюдава – те са непревземаема крепост за неговите измами и заблуди. За него това е неразбираема мистерия. Божите ангели гледат на тази промяна с удивление и радост – как паднали хора, някога деца на гнева, развиват чрез възпитанието на Христос характер по Негово подобие, за да станат синове и дъщери на Бога, и да играят важна роля в населяването и щастието на Небето.",
      "Господ е снабдил църквата Си със способности и благословения, за да може тя да представя пред света Неговата собствена достатъчност, и за да бъде напълно съвършена в Него. Да бъде една презентация за другия – вечния – свят, на законите, далеч по-висши от земните закони. Христовата църква трябва да е храм, построен по небесен модел.",
      "Исус я е дарил с изобилни дарби, чрез които Той да бъде мощно прославен от Своите изкупени и спасени творения. Приела Христовата правда от Неговата съкровищница, тя трябва да изяви напълно богатствата на Божията милост, любов и благодат. Изявлението в първосвещеническата Му молитва, че любовта на Отец към нас е огромна, така както е към Него – единствения Единороден Син – и че трябва да сме с Него там, където е Той, завинаги едно с Христос и Отец – това удивлява небесните войнства и е огромна радост за тях. Дарът на Божия Свети Дух – богат, съвършен и изобилен – трябва да бъде за църквата като обкръжаваща огнена стена, която силите на ада не могат да преодолеят. В тяхната неопетнена чистота и съвършенство, Христос гледа на Своя народ като награда за всичките Си страдания, за смирението и любовта Си. Те са едно красиво допълнение към славата на Христос, великия Център, от Който тя се излъчва."
    ]
  },
  {
    "day": "Юни 24",
    "title": "Помнете своето висше призвание",
    "verse": "Затова всякога ще бъда готов да ви напомням за тези неща, макар да ги знаете и да сте утвърдени в истината, която сега държите (2Петр.1:12).",
    "content": [
      "Независимо колко дълго сме пътували в пътя на вечния живот, ние често се нуждаем да изброяваме милостите на нашия Небесен Отец и да черпим надежда и кураж от обещанията в Словото Му. Апостол Петър осъзнава стойността на постоянната бдителност в живота на християнина и се чувства подбуден от Светия Дух да внуши на вярващите колко е важно да бъдат особено внимателни в ежедневието си.",
      "„Винаги ще ви напомням“. О, само ако помнехме нещата, които имат връзка с нашето вечно благополучие, нямаше да участваме в никакво празно и глупаво говорене! Делото на живота ни е пред нас. От нас зависи неуморно да бдим за нашето призвание, като внимаваме в простичките указания, съдържащи се в Божието свято Слово.",
      "Много са грешните неща, които позволяваме да се изговарят, без да ги забележим, когато чрез благочестивите си разговори можем да дадем пример за праведност, служещ за укор на злите. Не бива чрез примера си да показваме, че вършенето на зло сякаш е позволено. Имаме небе, което да спечелим, и ад, който да избегнем. В големите църкви има особена опасност от понижаване на стандарта. Където са събрани мнозина, някои стават по-склонни да бъдат небрежни и несериозни, отколкото биха били, ако са изолирани и принудени да бъдат сами. Но дори и при неблагоприятни обстоятелства можем да бдим в молитва и да бъдем пример за благочестиви разговори, които ще са мощно свидетелство за правдата. Не можем да си позволяваме да изричаме думи, които биха обезкуражавали нашите ближни по християнския им път. Христос е дал живота Си, за да сме способни да живеем с Него в слава. През цялата вечност Той ще носи върху ръцете Си белезите от грубите пирони, с които е бил прикован на Голготския кръст.",
      "Сега се подготвяме за бъдещето, за вечния живот. И много скоро, ако сме верни, ще видим портите на Божия град, които ще се разтворят, за да влязат през тях във вечното си наследство народите, опазили истината."
    ]
  },
  {
    "day": "Юни 25",
    "title": "Нашата мисия в света",
    "verse": "Както Ти прати Мен в света, така и Аз пратих тях в света (Йоан 17:18).",
    "content": [
      "Дали отделянето от света в послушание на небесната заповед, ще ни направи неспособни за делото на Господа? Ще ни попречи ли да вършим добро на хората около нас? Не. Колко по-здраво се държим за Небето, толкова по-голяма ще бъде нашата сила за ползотворност. Трябва да изучаваме нашия Пример и да знаем, че Духът, Който обитава в Него, може да обитава и в нас. Спасителят не ходи сред издигнатите и почетни хора в света. Не прекарва времето Си сред търсещите удоволствия. Той се стреми да помага на нуждаещите се от помощ, да спасява изгубените и погиващите, да повдига съкрушените, да счупи робския хомот на потиснатите, да изцелява болните и да изрича думи на съчувствие и утеха за скърбящите и обезпокоените. От нас се иска да следваме този пример. Колкото повече участваме в духа на Христос, толкова повече ще се стремим да вършим добро за нашите ближни. Ще благославяме нуждаещите се и ще утешаваме скърбящите.",
      "Скоро благодатното време ще приключи. Съвсем скоро ще бъде изречена и последната молитва за грешниците, ще бъде пролята последната сълза, ще бъде отправено последното предупреждение и сладкият глас на милостта няма повече да се чуе. Ето защо Сатана полага толкова мощни усилия да задържи хората в капана си. Врагът играе играта на живота за всяка душа. Прави всичко възможно да изтръгне от нас всичко духовно, и на мястото на Христовите дарове да запълни сърцата ни със злите черти на плътското естество – омраза, подозрения, завист, любов към света, егоизъм, любов към удоволствията и житейска гордост. Нужно е да бъдем защитени от идващото бедствие. Ако не сме бдителни в молитва, тези злини ще влязат в сърцето ни и ще прогонят от него всичко добро.",
      "Колко голяма е отговорността, лежаща върху Христовия ученик. Колко важен е дългът да отразяваме небесната светлина в един свят, потънал в мрак. Колкото по-гъста е заобикалящата тъмнина, толкова по-ярко нека да грее светлината на християнската вяра и пример."
    ]
  },
  {
    "day": "Юни 26",
    "title": "Най-силният аргумент",
    "verse": "Аз, Аз съм Господ; и освен Мен няма спасител. Аз възвестих и спасих, и показах, когато не е имало между вас чужд Бог; затова вие сте Ми свидетели, казва Господ, че Аз съм Бог (Исая 43:11,12).",
    "content": [
      "За Своите истински последователи Господ казва: „Людете, които създадох за Себе Си, за да оповестяват хвалата Ми“ (ст.21). Те са Мои свидетели, Мои избрани представители в един отпаднал свят.",
      "Бог търси нашето съдействие. Неговите заповеди са справедливи и разумни. Когато приемаме Христовото име, ние даваме обещание да Го представляваме. За да бъдем верни на това обещание, Христос трябва да се изобрази в нас – надеждата на славата. Ежедневният ни живот трябва все повече да прилича на Христовия. Нужно е да бъдем християни на дело и в истина. Христос няма нищо общо с преструвките. Той ще посрещне в небесните дворове само онези, чието християнство е истинско. Животът на изповядващите се за християни, които обаче не живеят живота на Исус, е подигравка с религията.",
      "Бог не иска от нас да си купуваме Неговото благоволение чрез скъпи жертви. Желае единствено службата на едно смирено и кротко сърце, което с радост и благодарност е приело безплатния Му дар. Този, който приема Христос като свой личен Спасител, притежава Неговото спасение. И никога не бива да забравя, че както даром е получил, даром трябва и да дава.",
      "Осъзнавате ли вашата стойност в Божите очи? Господ казва: „Вие сте Мои съработници. Позволявате ли на вашата светлина да свети ярко за един погиващ свят? Стремите ли се да използвате всяка способност и средство, които Бог ви е дал? Може да не сте проповедник, но можете да бъдете свидетел. Може да не сте красноречив оратор, но щом сте в живия Христос, ще позволявате на вашата светлина да грее пред човеците.",
      "Истинският, любящият християнин е най-мощният аргумент в полза на библейската истина. Такъв човек е представител на Исус. Животът му е най-убедителното доказателство за силата на Божията благодат. Когато Божият народ изявява Христовата правда в ежедневието си, грешници ще се обръщат и над врага ще бъде спечелена победа."
    ]
  },
  {
    "day": "Юни 27",
    "title": "Нашият дълг към бедните",
    "verse": "Защото огладнях и Ме нахранихте; ожаднях и Ме напоихте; странник бях и Ме прибрахте; гол бях и Ме облякохте; болен бях и Ме посетихте; в тъмница бях и Ме споходихте (Мат.25:35,36).",
    "content": [
      "Докато светът се нуждае от съчувствие, докато се нуждае от молитвите и подкрепата на Божия народ, докато има нужда да вижда Христос в живота на Неговите последователи, за Божите деца по същия начин е необходимо да имат възможности, които ще изявят добротата им, ще дадат сила на молитвите им и ще развият у тях характер по Божествения образец.",
      "За да ни осигури тези възможности, Бог е поставил сред нас бедните хора, нещастните, болните и страдащите. Те са Христово наследство за Неговата църква и за тях трябва да се грижим така, както се грижи Той. По този начин Бог отнема шлака и пречиства златото, дарявайки ни с такова сърце и характер, каквито са ни нужни.",
      "Господ може да извърши делото Си и без нашето съдействие. Той не е зависим от нас – от нашите пари, време или труд. Но църквата е твърде скъпоценна в Неговите очи. Тя е съкровищницата, в която са Неговите перли, кошарата, в която е стадото Му. Той копнее да ни види „без петно или бръчка”. Жадува за нас с неизказана любов. Затова ни дава възможности да работим за Него и приема положените от нас усилия като знак за любовта и верността ни.",
      "Поставяйки сред нас болните и страдащите, Господ ни изпитва, за да изявим онова, което е в сърцата ни. Възпитанието на сърцето и ума се постига по-лесно, когато чувстваме нежно състрадание към другите и се възползваме от привилегията да облекчаваме нуждите им.",
      "Добрите дела изискват жертва от наша страна, но именно жертвайки, ставаме по-дисциплинирани. Този дълг ни противопоставя на естествените чувства и предразположения, и така печелим победа след победа над проблемните черти в характера си.",
      "Светът ще бъде убеден не толкова от проповедите от амвона, колкото от живота на църковните членове. Проповедникът представя теорията на евангелието, но практическото благочестие на църквата демонстрира силата му."
    ]
  },
  {
    "day": "Юни 28",
    "title": "Дело на подготовка",
    "verse": "Като съм уверен именно в това, че Онзи, Който е започнал добро дело във вас, ще го усъвършенства до деня на Исус Христос (Фил.1:6).",
    "content": [
      "Нужно е да се извърши усърдно дело на подготовка от Адвентистите от седмия ден, ако искат да останат твърди в изпитанията, които им предстоят. Ако искат да останат верни на Бога при бъркотията и изкушенията на последните дни, те трябва да търсят Господа със смирено сърце и да се молят за мъдрост, за да устоят на измамите на врага.",
      "Винаги трябва да имаме в съзнанието си мисълта за скорошното идване на Христос и във връзка с това – да осъзнаваме личното дело, което е нужно да извършим. С помощта на Светия Дух ще трябва да се противопоставим на естествените си наклонности към злото и да изкореним от живота си всеки нехристиянски елемент. Така ще подготвим сърцата си за приемане на Божието благословение, което ще ни дари с милост и ще ни доведе до хармония с вярата на Исус. За това дело на подготовка се осигуряват големи предимства за хората, които са в светлината, чрез вести на предупреждение и ръководство, изпратени със съдействието на Божия Дух.",
      "Поради нарастващата сила на сатанинските изкушения, времето, в което живеем, е изпълнено с трудности за Божите чеда. Трябва постоянно да се учим от Великия Учител, за да стъпваме в пътя на сигурността и правдата. Чудни сцени се разкриват пред нас и в това време ще се роди живо свидетелство в живота на Божите верни люде, така щото светът да види, че макар злото да владее навсякъде, все още има хора, в чието сърце и живот е записан Божият закон. Пред нас стоят големи изкушения и сериозни изпитания. Спазващите заповедите Божии деца трябва да се приготвят за това време на изпит, като имат по-дълбока опитност в Божиите неща и в практическото познание на Христовата правда. Не само за невярващите, но и за църковните членове са изговорени следните думи: „Търсете Господа, докато може да се намери. Призовавайте Го, докато е близо“ (Ис.55:6).",
      "Нека ежедневието ви свидетелства за вярата, която изповядвате."
    ]
  },
  {
    "day": "Юни 29",
    "title": "Ако Христос дойде днес",
    "verse": "Но бдете всякога и молете се, за да сполучите да избегнете всичко, което предстои да стане, и да стоите пред Човешкия Син (Лука 21:36).",
    "content": [
      "Христос ни призовава да бдим, за да избегнем успешно нещата, които има да се случат на този свят. От най-голяма важност е да се вслушаме в това предупреждение. Врагът на правдата е по следите ни и се стреми да ни накара да забравим Бога.",
      "Необходимо е да сме изпълнени с радост при мисълта за скорошното идване на Христос. За тези, които обичат Пришествието Му, Той ще дойде без осъждение, но да спаси. Но ако умовете ни са изпълнени с мисли за земните неща, не ще очакваме с радост завръщането Му.",
      "„Ако зная, че Христос ще се завърне до няколко години – казват някои – бих живял много по-различно“. Но ако изобщо вярваме, че Той идва, би трябвало да живеем така вярно, както и ако знаем, че след няколко години ще Го видим. Не можем да видим края от началото, но Христос е осигурил достатъчно помощ за всеки ден в годината.",
      "Всичко, което е нужно да извършим, трябва да го сторим в днешния ден. Днес трябва да сме верни във вярата си. Днес трябва да обичаме Бога с цялото си сърце и ближния си – както себе си. Днес трябва да се противопоставим на изкушенията на врага и чрез Христовата благодат да спечелим победа. Така ще бдим и ще чакаме завръщането Му. Всеки ден трябва да живеем така, сякаш знаем, че това е последният ни ден на земята. Ако знаем, че Христос ще се завърне утре, няма ли да изпълним настоящия ден с всички любезни думи, с всички несебични дела, на които сме способни? Трябва да сме търпеливи и внимателни, усърдни във вършеното на всичко възможно за спечелването на души за Христос.",
      "Умолявам ви да отвърнете мислите си от светските неща и да ги насочите към вечните. Христос е вложил вечния живот във вас и е обещал да ви помага във всеки миг на нужда. Никога не бива да си почиваме в доволство от настоящите придобивки. Ако посветим ум и сърце в делото за достигане на Божия идеал за нас, ако отиваме при Христос – могъщият Помощник – Той ще ни даде цялата подкрепа, която ни е нужна. Ще ни дари с всичката сила, която ще ни направи победители в борбата срещу злото."
    ]
  },
  {
    "day": "Юни 30",
    "title": "До Дървото на Живота",
    "verse": "И пеят нова песен, думайки: Достоен си да вземеш книгата и да разпечаташ печатите й: защото си бил заклан и със Своята кръв си изкупил за Бога човеци от всяко племе, език, люде и народ (Откр.5:9).",
    "content": [
      "Очакваме ли най-сетне да стигнем до небето и да се присъединим към небесния хор? Каквито отиваме в гроба, такива и ще излезем оттам по отношение на характера си. Днес е времето за очистване и освещение.",
      "Йоан вижда Божия трон и около него голямо множество. И пита: „Кои са тези?“. Получава отговор: „Това са тези, които са изпрали дрехите си и са ги избелили в кръвта на Агнето“ (Откр.7:14). Христос ги води до водите на живия извор. Там и е дървото на живота, както и скъпият Спасител. Тук ни е подарен живот, съразмерен с живота на Бога. Няма вече болка, скръб, болести или смърт. Навсякъде царуват мир, хармония и любов.",
      "Сега е времето да получим благодат и сила, за да обединим човешките си усилия с божествената помощ и да формираме характер за вечен живот. Когато вършим това, ще видим, че Божиите ангели ни служат и че сме наследници на Бога и сънаследници с Исус Христос. Когато затръби последната тръба и мъртвите бъдат извикани от своя гроб и преобразени в миг на око, короните на вечната слава ще бъдат поставени върху главите на победителите. Бисерните порти ще се отворят пред народите, които са пазили истината. И те ще влязат през тях. Великата борба ще приключи.",
      "„Елате вие, благословени от Отца Ми, наследете царството, приготвено за вас от създанието на света“ (Мат.25:34). Желаете ли тази благословия? Аз копнея за нея, вярвам, че и вие. Нека Бог ви помогне да победите в битките на живота си, да постигате победи ден след ден; и в края да бъдете сред множеството, което ще свали короните си пред нозете на Исус, ще докосне златните арфи и ще изпълни небесата с най-сладката музика! Обичайте своя Спасител! Не Го отхвърляйте, защото Той е платил безкрайно висока цена за вас! Виждам в Него несравнима красота и ми се иска да я виждате и вие.",
      ""
    ]
  }
]
