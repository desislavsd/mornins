[
  {
    "day": "1 януари",
    "title": "ПЪРВОТО ИДВАНЕ НА ХРИСТОС",
    "verse": "„Когато се изпълни времето, Бог изпрати Своя Син, за да изкупи ония, които бяха под закона, за да получим осиновението“ (Гал. 4:4,5).",
    "content": [
      "Идването на Спасителя бе предсказано още в Едем. Когато Адам и Ева за първи път чуха това обещание, започнаха да очакват скорошното му изпълнение. Посрещнаха с радост своя първороден син с надеждата, че може би той е Освободителят. Но изпълнението на обещанието се бавеше. Първата двойка умря, без да го дочака. От дните на Енох същото обещание бе повтаряно от патриарси и от пророци. То поддържаше жива надеждата за Неговото явление, но Той все не идваше. Пророчеството на Даниил разкри времето на идването Му, но не всички тълкуваха вестта правилно. Минаваха век след век, гласовете на пророците замлъкнаха. Ръката на поробителя тегнеше върху Израил и мнозина бяха готови да възкликнат: „Дните минават, а никое видение не се сбъдва“ (Йезек. 12:22 ).",
      "Но както звездите в огромните орбити на начертания си път, така и Божиите намерения нито избързват, нито се отлагат. Чрез символите на голямата тъмнина и димящата пещ Бог бе разкрил пред Авраам робството на Израил в Египет. Бе заявил, че времето за пребиваването на евреите там ще бъде четиристотин години. „И след това - каза Той - ще излязат с голям имот (Бит. 15:14). Срещу тези думи напразно воюва цялата власт на гордата фараонова империя. Точно „в същия ден“, посочен в Божието обещание, „всички Господни войнства излязоха от египетската земя“ (Изх. 12:41). По същия начин според съвета на Небето бе определен и часът за идването на Христос. Когато великият часовник на времето отмери точния час, Исус се роди във Витлеем.",
      "„Когато се изпълни времето, Бог изпрати Своя Син“. Провидението бе насочвало хода на народите, вълната на човешкия импулс и въздействие, за да узрее светът за идването на Избавителя.",
      "Исус дойде да възстанови в човека образа на неговия Създател. Само Христос можеше да оформи отново характера, поразен от греха. Той дойде да изгони демоните, които бяха подчинили волята. Дойде да ни въздигне от прахта, да възстанови отново опорочения характер на човека до образа на Своя Божествен характер и да го увенчае със собствената Си слава (Копнежът на вековете, стр. 31, 32, 37, 38)."
    ]
  },
  {
    "day": "2 януари",
    "title": "УРОКЪТ ОТ ВИТЛЕЕМ",
    "verse": "„Христос, веднъж като принесе Себе Си в жертва, за да отнеме греховете на мнозина, втори път, без да става жертва за грях, ще се яви на ония, които Го очакват за спасение“ (Евр. 9:28).",
    "content": [
      "По време на първото идване на Христос свещениците и книжниците на светия град, на които бяха поверени Божиите пророчества, биха могли да различат знаменията на времето и да известят идването на обещания Месия. Пророчеството на Михей посочваше мястото на Неговото раждане, а Даниил определи точното време на въплъщението Му. Бог беше предоставил тези пророчества на еврейските водачи; за тях нямаше извинение, ако не знаеха и не информираха народа, че идването на Месия е наближило. Невежеството им бе в резултат на греховна небрежност.",
      "Целият народ трябваше да бди и да чака, за да бъде сред първите, които приветстват Изкупителя на света. За жалост, във Витлеем двама уморени пътници от хълмовете на Назарет преминаха по цялата тясната улица чак до източния край на града, без да намерят подслон за нощта. Нито една порта не се отвори, за да ги приеме. Най-сетне намериха подслон в мизерен обор за добитък. И именно там се роди Спасителят на света.",
      "Нямаше дори признак, че Христос е очакван, липсваше каквото и да е приготовление за Княза на живота. С почуда небесният пратеник се канеше да се върне с позорната вест в небето, когато изведнъж откри група овчари. Те прекарваха нощта при стадата си и докато се взираха в звездното небе, размишляваха с копнеж върху пророчеството за идването на Месия, Изкупителя на света. Ето хора, готови да приемат небесната вест! Внезапно Божият ангел им се яви, за да обяви пред тях добрата вест за великата радост.",
      "О, какъв урок е този чуден разказ от Витлеем! И как само порицава нашето неверие, самолюбие и самодоволство! Какво предупреждение е той, за да бдим да не би с нашето престъпно безразличие да не разпознаем знаменията на времето и деня, когато и ние ще бъдем посетени (Великата борба, стр. 313-315)."
    ]
  },
  {
    "day": "3 януари",
    "title": "КОГАТО СЕ РОДИ ИСУС",
    "verse": "„А когато се роди Исус във Витлеем, ето, мъдреци от изток дойдоха в Йерусалим и казаха: „Къде е Юдейският цар, който се е родил?“ (Мат. 2:1,2).",
    "content": [
      "Царят на славата прие човешко естество и ангелите, които бяха свидетели на Неговото величие в небесните дворове, където беше почитан от цялото небесно войнство, бяха дълбоко разочаровани, когато техният Божествен Управител се постави в такова голямо унижение.",
      "Евреите се бяха отделили толкова много от Бога чрез своите порочни дела, че за ангелите беше невъзможно да влязат във връзка с тях, за да им съобщят новината за идването на младенеца Спасител. Бог избра мъдреците от Изток да изпълнят Неговата воля.",
      "Тези мъдреци видяха в небето ярката светлина, която обкръжаваше небесното множество, възвестяващо на скромните овчари идването на Христос.",
      "Тази светлина беше далечна група от ангели, която изглеждаше като ярка звезда. Необикновеното появяване на тази ярко сияеща звезда, която никога преди това не бяха наблюдавали, окачена като небесен знак, привлече вниманието им.  Мъдреците се ръководеха в своя път по светлината на звездата, която ги водеше. И когато през нощта пристигнаха в Йерусалим, тя беше обвита в тъмнина и за кратко престана да ги води. С основание заключиха, че евреите не биха могли да не забележат това велико събитие, предвещаващо идването на Месия, и се заинтересуваха за случилото се чрез приближени в Йерусалим.",
      "Удивени мъдреците разбраха, че тук няма никакъв интерес към идването на Месия, учудени, че евреите не се интересуват от радостната гледка на това величествено събитие - идването на Христос.",
      "Виждаме, че църквите в наше време се стремят към все по-нарастващо глобално влияние, но нямат никакво желание да проучават, да видят в светлината на пророчествата доказателствата за тяхното изпълнение, които представят Христос, Който идва скоро - точно по същия начин, както и евреите се отнесоха към Неговото първо явление. Те очакваха преходно и триумфално царуване на Месия в Йерусалим. Привидното християнство в наше време очаква временен възход на църквата в хода на промените в света и насладата от някакъв временен милениум (Ривю енд Хералд, 24 декември 1872 г.)."
    ]
  },
  {
    "day": "4 януари",
    "title": "НАДЕЖДАТА ЗА ВТОРОТО ПРИШЕСТВИЕ",
    "verse": "„Който свидетелствува за това, казва: „Наистина ида скоро! Амин! Дойди, Господи Исусе!“ (Откр. 22:20).",
    "content": [
      "През всички времена идването на Господа е било надеждата на Неговите истински последователи. Даденото на Елеонския хълм прощално обещание на Спасителя за Неговото завръщане освети бъдещето за Неговите ученици. Сърцата им се изпълниха с радост и надежда, които скърбите не бяха в състояние да задушат, нито изпитанията - да помрачат. Сред страдания и гонения „явлението на нашия велик Бог и Спасител Исус Христос“ е оставало „блажената надежда“ на църквата. Когато солунските християни скърбяха при погребението на свои мили ближни, за които се бяха надявали, че ще видят идването на Господа, Павел, техният учител, ги утеши, като им посочи възкресението при завръщането на Спасителя. Тогава умрелите с вяра в Христос ще възкръснат и заедно с живите ще бъдат грабнати, за да посрещнат Господа във въздуха. „И така - каза той - ще бъдем всякога с Господа“ (1 Сол. 4:16-18)",
      "От тъмници, клади, ешафоди, където светиите и мъчениците бяха свидетелствали за истината, достига до нас през вековете викът на тяхната вяра и надежда. „Уверени в Неговото лично възкресение, а следователно и в своето собствено при Неговото завръщане - казва един от тези християни - презираха смъртта и се издигаха над нея“ (Тейлър, Д. Царуването на Христос на земята или гласът на църквата през всички векове, стр. 132-134). Бяха готови да слязат в гроба, за да могат да възкръснат свободни. Очакваха идването на Господа в облаците, в славата на Неговия Отец, когато ще настъпи времето за царуването на праведните. Валдензите съхраняваха същата вяра. Уиклиф очакваше идването на Изкупителя като надежда на църквата (Великата борба, стр. 302, 303).",
      "На скалистия остров Патмос любимият [на Исус] ученик чу обещанието: „Наистина ида скоро“, и неговият копнеещ отговор изразява молитвата на църквата през времето на цялото ѝ странстване: „Амин! Дойди, Господи Исусе!” (Откр. 22:20) (Великата борба, стр. 302)."
    ]
  },
  {
    "day": "5 януари",
    "title": "ОСНОВНАТА ВЕСТ НА БИБЛИЯТА",
    "verse": "„Защото зная, че е жив Изкупителят ми, и че в последно време ще застане на земята“ (Йов 19:25).",
    "content": [
      "Една от най-тържествените и същевременно най-славните истини, разкрити в Библията, е истината за второто идване на Христос. С него Той ще завърши великото дело на изкуплението. На Божия народ - странник и пришелец на тази земя, оставен така дълго в „долината на смъртната сянка“ - е дадена скъпа, донасяща радост надежда, че Онзи, Който е „възкресението и животът“, ще се завърне, за да заведе у дома Своите изгнаници. Учението за Второто пришествие е водещата тема на Свещеното Писание. Още от времето, когато първата човешка двойка напусна с тъжни стъпки Едем, децата на вярата очакват идването на Обещания, Който ще отнеме силата на погубителя и ще ги върне отново в изгубения рай. Енох, още в седмото поколение от живелите в Едем, който в продължение на три столетия „ходеше по Бога“, докато беше тук, на земята, получи позволение да види отдалеч идването на Избавителя: „Ето - заяви той - Господ иде с десетки хиляди Свои свети да извърши съдба над всички“. Патриархът Йов в нощта на своето страдание възкликна с непоколебимо доверие: „Защото зная, че е жив Изкупителят ми и в последното време ще застане на земята. С плътта си ще видя Бога, Когото сам аз ще видя и ще гледат очите ми, а не друг“ (Йов 19:25,26). Пълнотата на Божията благодат е в състояние да просветли вашите мисли, съзнание, стремежи така, че да можете да прозрете вечните неща в тяхната истинска същност. Чрез светлината на истината вашите собствени грешки и недостатъци ще бъдат разкрити и сами ще се убедите в необходимостта от промяна за самия себе си, като по този начин на мястото на злото, на горчивите плодове, ще поникнат плодове, които са ценни и водят към вечен живот.",
      "Смирете гордостта си, изкоренете вашата измамлива човешка правда, предайте каменното си сърце на Бога и покрусени представете своята греховност в нозете на Христос. Позволете във вас да бъде извършено подготвителното дело на годност за вечността. Не се изправяйте, докато сърцето ви не възкликне: „Изкупителят ми живее, и понеже е жив, аз също ще живея”.",
      "Ако загубите небето, сте изгубили всичко; ако спечелите небето, печелите всичко. Не си правете никакви илюзии по този въпрос, моля ви! Поставете вечните неща над всичко (Свидетелства към църквата. Т. 2, стр. 88)."
    ]
  },
  {
    "day": "6 януари",
    "title": "ВЯРАТА НА РЕФОРМАТОРИТЕ",
    "verse": "„А най-последен враг, който ще бъде унищожен, е смъртта“ (1 Кор. 15:26)",
    "content": [
      "Лутер заявява: „Аз съм убеден, че няма да изтекат и три века, преди да дойде денят на съда. Бог няма да търпи, Той не може да търпи повече този нечестив свят”. „Наближава великият ден, в който царството на омразата ще приключи“ (Тейлър, Д. Царуването на Христос на земята или гласът на църквата през всички векове, стр. 158, 134).",
      "„Този овехтял свят не е далеч от своя край“ - казва Меланхтон. Калвин заръчва на християните „да не се колебаят, а горещо да желаят деня на Христовото завръщане, което е най-щастливото от всички събития“. И прибавя, че „цялото семейство на верните ще насочва постоянно очите си към този ден. Трябва да гладуваме за Христос, да Го търсим, да мислим за Него - казва той - докато не настъпи зората на онзи велик ден, когато нашият Господ ще разкрие напълно славата на Своето царство“ (пак там, стр. 158, 134).",
      "„Не знаете ли, че Господ Исус, нашата плът горе в небето - казва Нокс, шотландският реформатор - ще се завърне пак? Знаем, че ще дойде втори път, и то много скоро“.  Ридли и Лейтимър, които отдават живота си за истината, с вяра гледат на идването на Господа. Ридли пише: „Светът без съмнение - това аз наистина вярвам и затова го казвам - отива към своя край. Нека заедно с Йоан, Божия служител, извикаме в сърцата си към Спасителя Христос: „Ела скоро, Господи Исусе!“ (пак там, стр. 151, 145).",
      "„Мисълта за идването на Господа ми е извънредно скъпа и радостна“ - казваше Бакстър (Бакстър, Р. Трудове. Т. 17, стр. 555). „Да се обича Неговото явление и да се очаква блажената надежда - това е делото на вярата и отличителният белег на Неговите светии. Щом смъртта е последният враг, който трябва да бъде унищожен при възкресението, тогава бихме могли да осъзнаем колко сериозно вярващите трябва да копнеят и да се молят за Христовото пришествие, когато Той ще спечели пълна и окончателна победа” (пак там, стр. 500). „Това е денят, за който всички вярващи трябва да копнеят, да се надяват и да очакват като осъществяване на цялото дело на тяхното изкупление и като изпълнение на всички желания и стремежи на техните души.  Ускори, о, Господи, този благословен ден!“ (пак там, стр. 182, 183). Такава беше надеждата на апостолската църква, на „църквата в пустинята“ и на реформаторите (Великата борба, стр. 303, 304)."
    ]
  },
  {
    "day": "7 януари",
    "title": "КЛЮЧЪТ НА ИСТОРИЯТА",
    "verse": "„Стражо, колко е часът на нощта? Стражарят рече: „Утрото иде, още и нощта; Ако искате да питате, питайте; дойдете пак, дойдете“ (Исая 21:11,12).",
    "content": [
      "Ако добре разбираме какво представлява надеждата за Христовото второ идване, значи сме открили ключа, отварящ вратата за разбиране на всички събития, които ще последват, и разясняващ всички уроци на бъдещето (Евангелизъм, стр. 220).",
      "Гласът на истинския страж трябва да се чува навсякъде, „(...) утрото иде, още и нощта“. Тръбата трябва да дава ясен звук, защото сме във великия ден на Господната подготовка.",
      "Истините в пророчествата са тясно свързани и когато ги изучаваме и изследваме, се снабдяваме с набор от практични християнски истини, оказващи пряко въздействие върху нашата подготовка. Всички дискусии, които провеждаме, са ясно разкриващи това, което очакваме, действаме и молим за идването на Божия Син. Неговото завръщане е нашата най-съкровена надежда. Тази надежда трябва да получи своята изява при всички наши контакти със света, трябва да насочваме вниманието си към пришествието на Божия Син.",
      "Тази тема никога не бива да отсъства от нашите разговори с околните. Реалността на вечността трябва винаги да бъде ясно представяна на света. Няма друг по-успешен метод за представяне на блажената надежда на фона на човешката гордост, стремеж към богатство, удоволствия и всичката порочност на света.",
      "Ние сме странници и чужденци, които очакват, надяват се и се молят за блажената надежда, славното явление на нашия Господ и Спасител Исус Христос. Ако вярваме в това и го въведем като практика в нашия живот, могъщото действие на тази вяра и надежда ще ни вдъхнови да се обичаме един друг, да живеем праведен живот за Божия прослава, и нашата отговорност ще бъде възнаградена с награда, която ясно ще очертае разделителната линия, доказваща отделянето ни от света.",
      "Истината, че Христос идва, ще бъде пазена от всеки ум (Евангелизъм, стр. 218-220)."
    ]
  },
  {
    "day": "8 януари",
    "title": "СЪОТВЕТНИ РАЗОЧАРОВАНИЯ",
    "verse": "„Ето, ние облажаваме търпеливите. Слушали сте за търпението на Йов и видяхте какъв край му даде Господ, защото Господ е много жалостив и милостив“ (Яков 5:11).",
    "content": [
      "Често умовете на хората, дори на Божиите служители, са така помрачени от човешки възгледи, традиции и фалшиви учения, че само отчасти могат да разберат великите идеи на Бога в Словото Му. Така беше и с Христовите ученици дори докато Спасителят беше с тях лично. Те бяха повлияни от общоприетите разбирания за Месия като земен княз, който трябвало да издигне Израил в световна империя, и не можеха да проумеят значението на думите Му, предсказващи Неговите страдания и смърт.",
      "По рождение сърцата им очакваха славата на една земна империя. Това ги заслепяваше както за детайлите в пророчеството, така и за думите на Христос.",
      "Преживяването на учениците, проповядвали „евангелието на царството“ при първото идване на Христос, има съответствие в преживяването на учениците, разпространяващи вестта за Неговото Второ пришествие.",
      "Както първите ученици, Уилям Милър и приятелите му не разбираха напълно съдържанието на проповядваната вест. Отдавна поддържани в църквата заблуди им попречиха да разтълкуват правилно един важен аспект от пророчеството. Затова, макар да проповядваха вестта, която Бог им беше поверил да разнесат на света, все пак претърпяха разочарование, защото погрешно разбираха значението ѝ.",
      "При тези вярващи, както и при първите ученици, тъмното наглед в часа на изпитанието, след това щеше да се проясни. Ако можеха да видят „светлината от Господа“, биха разбрали, че въпреки произлезлите от заблужденията им трудности, милостивите Му намерения към тях се изпълняваха постоянно. Те биха преживели благословената истина, че Той е „много жалостив и милостив“, че Неговите пътища „са милосърдие и вярност към онези, които пазят завета Му и изявлението Му“ (Великата борба, стр. 345, 351, 352, 354)."
    ]
  },
  {
    "day": "9 януари",
    "title": "СМИРЕНИ МЪЖЕ ПРОПОВЯДВАТ ВЕСТТА",
    "verse": "„И така, пророческото слово повече се потвърждава за нас; и вие добре правите, че внимавате на него като на светило, което свети в тъмно място, докле се зазори, и зорницата изгрее в сърцата ви“ (2 Петр. 1:19).",
    "content": [
      "Тази вест (Откр. 14:6,7) е обявена като част от „вечното благовестие“. Делото по проповядване на евангелието не е било поверено на ангели, а на човеци. Светите ангели са включени да го направляват, възложено им е ръководството на големите движения за спасение на хората; но действителното проповядване на евангелието се извършва от Христовите служители на земята.",
      "Верни мъже, послушни на внушенията на Божия Дух и на ученията на Неговото Слово, трябваше да проповядват това предупреждение на света. Те бяха хора, които внимаваха за сигурното „пророческо Слово“ - това „светило, което свети в тъмно място, догде се зазори и зорницата изгрее в сърцата ви“ (2 Петр. 1:19). Те търсеха познанието за Бога повече, отколкото всички скрити съкровища, смятайки го за по-добро „от търговията със сребро и печалбата от нея -  по-скъпа от злато“ (Пр. 3:14). И Господ им откри великите неща на царството Си. „Интимното благоволение на Господа е с ония, които Му се боят и ще им покаже завета Си.“ (Пс. 25:14).",
      "Не учените теолози разбраха тази истина и се заеха с нейното проповядване. Ако бяха верни стражи, изследващи внимателно и с молитва Писанието, биха познали кой час на нощта е. Пророчествата биха им разкрили предстоящите събития. Но те бяха безучастни и не заеха полагащата им се роля. Ето защо вестта бе доверена на по-скромни човеци. Исус каза: „Ходете, докле имате светлината, за да не ви настигне тъмнината“ (Йоан 12:35 ). Тези, които се отдръпнат от светлината, дадена им от Бога, или са нехайни към нея, когато е близо до тях, остават в тъмнина. Но Спасителят заявява: „Който Ме следва, няма да ходи в тъмнината, но ще има светлината на живота“ (Йоан 8:12). Всеки, който искрено търси да узнае волята на Бога и да я изпълнява, като сериозно използва всичката светлина, която вече притежава, ще получи още по-голяма светлина. На такъв човек ще се изпрати звезда със специален блясък, за да го доведе до пълната истина (Великата борба, стр. 312)."
    ]
  },
  {
    "day": "10 януари",
    "title": "ИСТИНАТА ЩЕ ТРИУМФИРА",
    "verse": "„Ангелът се закле в живеещия до вечни векове, че не ще вече да има време“ (Откр. 10:5,6).",
    "content": [
      "Вестта от Откровение, 14 глава, че е дошъл часът на Божия Съд, се даде за времето на края. И ангелътът от Откровение, 10 глава е представен като стъпил с единия крак на морето, а с другия на земята, за да покаже, че вестта ще се разнесе в далечни области отвъд океаните, а островите на морето ще чуят последната предупредителна вест, прогласена на света.",
      "„А ангелът, който видях да стои на морето и земята, издигна десницата си към небето и се закле в живеещия до вечни векове, Който е създал небето и каквото има в него, че не ще има вече време“ (Откр. 10:5,6). Тази вест съобщава за края на пророческото време. Онези, които очакваха горещо появата на Господа през 1844 г., изпитаха страшно разочарование. Господ промисли това разочарование в тях, за да излезе наяве онова, което беше в сърцата им.",
      "Нито един облак не затъмни хоризонта на църквата, без Бог да го е подготвил; никаква сила не се противопостави на хода на Божието дело, без да е била предвидена. Всичко стана съгласно това, което Той е пророкувал чрез Неговите пророци. Той не е изоставил Своята църква в мрак, забравена, но Той е съобщил чрез пророците си това, което трябва да се случи и да се изпълни в желания миг от историята; онова, което Неговите пророци, вдъхновени от Светия Дух, са предсказали. Всичките Му намерения ще се осъществят напълно. Законът Му е неделим от Неговия престол; сатанинските агенти, съюзени с човешките, няма да могат да го разрушат. Истината е вдъхновена и съхранена от Бога; тя ще живее и триумфира, дори понякога да изглежда, че трябва да претърпи крах. Евангелието на Христос е законът, изявен в характера. Опитите за поправяне на този закон, всички изобретения, направени в полза на заблудата, всяко лъжеучение, излязло изпод сатанински инструменти - всички те ще паднат и победата на истината ще прилича на блясъка на слънцето по пладне. Слънцето на правдата ще блесне с изцеление под крилата си и цялата земя ще бъде осветена от Неговата слава (Избрани вести. Т. II, стр. 107, 108)."
    ]
  },
  {
    "day": "11 януари",
    "title": "УСКОРЕТЕ БОЖИЕТО ЗАВРЪЩАНЕ",
    "verse": "„Защото Господ ще завърши делото и ще реши по правда: Господ ще извърши решително дело на земята“ (Римл. 9:28).",
    "content": [
      "В пророчеството за разрушаването на Йерусалим Исус заяви: „(…) понеже ще се умножи беззаконието, любовта на мнозинството ще охладнее. Но който устои докрай, той ще бъде спасен. И това благовестие на царството ще бъде проповядвано по цялата вселена за свидетелство на всичките народи; и тогава ще дойде свършекът“. Това пророчество ще се изпълни отново. Преобладаващото нечестие на онова време намира паралел в това поколение. Същото се отнася и с предсказанието за проповядване на евангелието. Преди унищожението на Йерусалим, Павел, под въздействието на Светия Дух, заявява, че евангелието е проповядвано „на всяка твар под небесата“ (Кол. 1:23). Така и сега, преди пришествието на Човешкия Син, вечното евангелие трябва да бъде проповядвано „на всеки народ, племе и език“ (Откр. 14:6). Бог „е назначил ден, когато ще съди вселената“ (Деяния 17:31). Христос ни разкрива какво ще предшества този ден. Не казва, че целият свят ще повярва в Него, но че „това благовестие на царството ще се проповядва по цялата вселена за свидетелство на всичките народи; и тогава ще дойде свършекът”. Като разпространяваме евангелието по целия свят, имаме властта да ускорим завръщането на Господния ден (виж 2 Петр. 3:12). Ако църквата бе извършила възложената ѝ работа така, както Господ бе определил, светът отдавна вече да е бил предупреден и Господ Исус да е дошъл със сила и с голяма слава (Копнежът на вековете, стр. 633, 634).",
      "Неверие, светски дух, липса на посвещение, вътрешни борби и неискрени дела са причините, поради които все още тънем в този свят на грях и мъка вече толкова много години (...)",
      "Още чувcтваме последиците от бунта на този свят - така, както непокорството, проявено преди много години, унищожи децата на Израил. Но заради Христос на Неговите избрани не е позволено да трупат грях върху грях, като по този начин обременяват Бога с последиците от своя греховен живот (Евангелизъм, стр. 696)."
    ]
  },
  {
    "day": "12 януари",
    "title": "ПОСЛЕДНИ ПРЕДУПРЕЖДЕНИЯ НА ТРЕТИЯ АНГЕЛ",
    "verse": "„След това видях друг ангел, който слизаше от небето, имайки голяма власт; и земята се просвети от неговата слава“ (Откр. 18:1).",
    "content": [
      "Ангелът, който се присъединява към разгласяването на третата ангелска вест, осветява цялата земя със славата си. Тук е предсказано събитие с глобален обхват и с необикновена сила. Адвентното движение от 1840-1844 година бе славно изявление на Божията сила; първата ангелска вест бе занесена до всяка мисионерска база по света, а в някои страни съществуваше толкова голям религиозен интерес, какъвто е наблюдаван по времето на Реформацията през XVI век. Но всичко това ще бъде далеч надминато от мощното движение, което ще се развие като последица от последното предупреждение на третия ангел.",
      "Великото дело на евангелието ще приключи с не по-слабо изявяване на Божията сила от това в началото. Пророчествата, изпълнили се при изливането на ранния дъжд, за да се открие евангелието на света, трябва да се повторят чрез късния дъжд, с който ще приключи делото на евангелската вест.",
      "Божии служители, с лица огрени и сияещи от свято посвещение, ще бързат от място на място, за да разгласяват вестта от небето. Чрез хиляди гласове по цялата земя ще бъде разнесено предупреждението. Чудеса ще се вършат, болни ще бъдат изцелявани и знамения и свръхестествени явления ще следват стъпките на вярващите. Сатана също ще върши чудесна, но лъжливи, даже ще прави огън да пада от небето пред очите на човеците (Откр. 13:13)",
      "Печатни материали, разпространени чрез мисионските работници, вече са оказали своето влияние. И все пак ще има хора, чиито умове са били пленени от истината, тя им е направила силно впечатление, но им е било попречено да я разберат и да ѝ се отдадат напълно. Сега обаче лъчите на светлината проникват навсякъде, истината се вижда в цялата ѝ яснота и искрените Божии чада разкъсват задържащите ги досега връзки. Семейни, църковни връзки - сега са безсилни да ги спрат. Истината е по-скъпа от всичко друго. Въпреки обединеното действие на силите и оръдията против истината, броят на хората, застанали на страната на Господа, е голям (Великата борба, стр. 611, 612)."
    ]
  },
  {
    "day": "13 януари",
    "title": "ТОЙ ЩЕ ЦАРУВА ВЕЧНО",
    "verse": "„И като затръби седмият ангел, станаха силни гласове на небесата, които казваха: Световното царство стана царство на нашия Господ и на Неговия Христос; и Той ще царува до вечни векове“ (Откр. 11:15).",
    "content": [
      "Идването на Христос, за да установи царството на правдата, е вдъхновявало към най-възвишени и прочувствени свидетелства свещените автори.  Псалмистът възпя силата и величието на израилевия Цар: „Нека се веселят небесата и нека се радва земята  пред Господа, защото Той иде. Защото иде да съди земята; ще съди света с правда и племената във верността Си“ (Пс. 96:11-13).",
      "Пророк Исая казва: „Ще погълне смъртта завинаги и Господ ще обърше сълзите от всичките лица и ще отнеме укора на людете Си от цялата земя; Защото Господ е изговорил това“ (Ис. 25:8).",
      "Преди да се раздели с учениците Си, Спасителят ги утеши в скръбта им с уверението, че пак ще дойде: „Да се не смущава сърцето ви. В дома на Отца Ми има много обиталища. Отивам да ви приготвя място. И като отида и ви приготвя място, пак ще дойда и ще ви взема при Себе Си“ (Йоан 14:1-3).",
      "Ангелите, останали на Елеонския хълм след възнесението на Христос, повториха на учениците обещанието за Неговото завръщане: „Този Исус, Който се възнесе от вас на небето, така ще дойде, както Го видяхте да отива на небето“ (Деяния 1:11). А апостол Павел, говорейки под Божие вдъхновение, свидетелства: „Сам Господ ще слезе от небето с повелителен вик, при глас на архангел и при Божия тръба“ (1 Сол. 4:16). Пророкът от Патмос казва: „Ето, иде с облаците и ще Го види всяко око“ (Откр. 1:7).",
      "Около Неговото триумфално завръщане се съсредоточават всички славни неща, „когато ще се възстанови всичко, за което е говорил Бог от века чрез устата на светите Си пророци“ (Деяния 3:21). Тогава толкова дълго продължилото господство на злото ще бъде съкрушено; „световното царство“ стана „царство на нашия Господ и на Неговия Христос; и Той ще царува до вечни векове“ (Откр. 11:15 ) (Великата борба, стр. 300, 301)."
    ]
  },
  {
    "day": "14 януари",
    "title": "ПРОРОЧЕСТВОТО ЗА ИЛИЯ",
    "verse": "„Ето, Аз ще ви изпратя пророк Илия, преди да дойде великият и страшен ден Господен; и той ще обърне сърцето на бащите към чадата, и сърцето на чадата към бащите им, да не би да поразя земята с проклетия“ (Мал. 4:5,6).",
    "content": [
      "Онези, които трябва да подготвят пътя за второто идване на Исус, са представени чрез верния Илия, както Йоан Кръстител дойде в духа на Илия, за да подготви пътя за Христовото първо идване (Свидетелства към църквата. Т. 3, стр. 62).",
      "Дейността на Йоан Кръстител и служенето на тези, които в последните дни ще вървят в духа и силата на Илия, за да събудят хората от тяхната апатия, в много отношения съвпада. Тази дейност е точно това, което ние трябва да сторим в нашия век. Исус ще дойде втори път, за да съди света с правда (Южен страж, 21 март 1905).",
      "Йоан Кръстител се отдели от приятелите си и от удоволствията на живота. Простотата в облеклото му от камилска вълна беше постоянен укор към екстравагантността и показността на еврейските свещеници и на народа като цяло. Неговата простичка, вегетарианска диета - див мед и рошкови, беше упрек към угаждането на апетита и лакомията, която властваше навред. Великата тема на духовната промяна трябва да се разпространява и да събуди интерес в обществото. Умереността във всичко трябва да бъде свързана с вестта, за да се отвърне Божият народ от идолопоклонничеството, екстравагантността в храненето, облеклото и други неща.",
      "Себеотрицанието, скромността и умереността са изисквания за праведните, които Бог по особен начин благославя. Те трябва да бъдат представени на хората като контраст с екстравагантността и рушащите здравето навици на онези, които живеят в този век на деградация. Бог е показал, че здравната реформа е така тясно свързана с Тройната ангелска вест, както ръката с тялото (Свидетелства към църквата. Т. 2, стр. 88).",
      "Както Йоан Кръстител обърна тяхното внимание към Десетте заповеди, така и ние трябва с увереност да призовем света с вестта: „Бойте се от Бога и въздайте Нему слава, защото настана часът, когато Той ще съди“. Със сериозност, която беше така характерна за пророк Илия и за Йоан Кръстител, трябва да се стремим да подготвим пътя за Христовото второ идване (Адвентен библейски коментар. Т. 4, стр. 1184)."
    ]
  },
  {
    "day": "15 януари",
    "title": "ИЗДИГНЕТЕ ИСУС В ЦЕНТЪРА НА ВСИЧКО",
    "verse": "„Аз съм коренът и потомъкът Давидов, светлата утринна звезда“ (Откр. 22:16).",
    "content": [
      "Язвите на последните дни са върху нас и нашата работа е да предупредим хората за опасността, в която се намират. Нека тържествените сцени, които пророчеството разкрива, бъдат разкрити пред човеците. Ако нашият народ е буден, ако разбира важността на събитията, записани в Откровение, в нашите църкви ще се извърши реформа и мнозина ще повярват във вестта. Няма време за губене.  Внедрявайте нови принципи и се обединете около ясно изявената истина. Тя ще бъде като меч, който разделя на две. Но не проявявайте готовност да създавате условия за противоречие. Ще дойдат времена, когато трябва да застанем тихо и да видим Божието спасение. Нека Даниил говори, нека Откровение говори, за да кажат това, което е истина. Но каквато и част от темата да предлагате, издигнете Исус като център на всички надежди - „коренът и потомъкът Давидов, светлата утринна звезда”.",
      "Не достигаме достатъчно дълбоко в търсенето на истината. Всяка душа, която вярва в тази настояща истина, ще стигне до момент, когато трябва да представи своите основания за тази надежда. Божият народ ще бъде призован да се яви пред царе, принцове и управители и пред велики мъже по земята, и те ще трябва да знаят със сигурност, че това, което говорят, е истина. Трябва да бъдат преобразени мъже и жени. Бог може в един миг да ни научи повече чрез Светия Си Дух, отколкото бихме могли да научим от всички велики мъже, живели по земята. Вселената наблюдава противопоставянето и борбата, която се случва тук, на нашата земя. Бог е осигурил за всеки човек възможност да получи мъдрост за спасението Му на безкрайно скъпа цена. С какво силно желание ангелите търсят онези, които желаят да се възползват от тази възможност! Когато вестта се представя пред Божия народ, той трябва не да се противи, но да я сравнява с Библията, закона и свидетелствата, и ако тя не издържи този тест, значи не е истинска. Бог иска да разширяваме своя кръгозор. Желае да ни подари Своята милост. Можем да се радваме на Неговите благословения всеки ден, защото е отворил за нас цялата небесна съкровищница (Свидетелства към проповедниците, стр. 118, 119)."
    ]
  },
  {
    "day": "16 януари",
    "title": "ПОЛЕТО Е СВЕТЪТ",
    "verse": "„Идете, прочее, научете всичките народи, и кръщавайте ги в името на Отца, Сина и Светия Дух“ (Мат. 28:19).",
    "content": [
      "В Калифорния през 1874 г. ми беше даден внушителен сън.",
      "Сънувах няколко от братята в съвета да разглеждат плана за работата през следващия сезон.",
      "Един млад човек, когото често бях виждала в сънищата си, влезе в съвета. Той слушаше с дълбок интерес изговаряните думи и тогава, като приказваше свободно и с авторитетна увереност, каза:",
      "„Градовете и селата съставляват част от Господното лозе. Те трябва да чуят вестта на предупреждението. Врагът на истината прави отчаяни усилия да обърне хората от Божията истина към измамата.  Призовани сме да сеем при всички води. Може да стане така, че резултатът от нашия труд да не бъде видим, но това да не ви обезкуражава. Нека Исус е нашият пример - Той имаше мнозина слушатели, но малцина последователи”.",
      "Вестителят продължи: „Вие поддържате твърде ограничени идеи за работа в това време. Опитвате се да планирате работата си така, че да можете пряко да я контролирате. Трябва вашите идеи да са по-широки. Светлината не бива да се крие, а да се сложи нависоко, за да свети на всички, които са вкъщи. Вашата къща е светът.",
      "Много страни чакат светлината на развитието, което Бог е предвидил за тях, а вашата вяра е много слаба и ви ограничава. Вашата концепция за делото трябва да се разшири глобално.  Тръгнете напред. Бог ще работи с голяма сила, ако вие напредвате със смиреност пред Него. Да се говори за невъзможни неща - това не е вяра. Няма нищо невъзможно, когато Бог е с вас. Светлината за задължителните изисквания на Божия закон е проверка за целия свят“.",
      "Времето е кратко и всички, които вярват в тази вест, трябва да почувстват тържественото задължение да бъдат безкористни работници, които упражняват своето влияние на страната на правдата и никога чрез дума или дела да не застават срещу онези, които търсят как да придвижат напред интересите на Божията кауза.  Светлината, която Бог е дал, не би струвала много за света, ако не бъде представена пред него както трябва (Очерци за живота на Елън Уайт, стр. 208-210)."
    ]
  },
  {
    "day": "17 януари",
    "title": "БОЖИИТЕ СЪДБИ НА ЗЕМЯТА",
    "verse": "„Човеците ще примират от страх и от очакване онова, което ще постигне вселената, защото небесните сили ще се разклатят“ (Лука 21:26).",
    "content": [
      "О, ако Божият народ можеше да види страшното разрушаване на хиляди градове, които сега са се отдали на идолопоклонство!",
      "Не преди много време пред мен премина една сцена. Видях огромно огнено кълбо, което падна всред красиви къщи и причини мигновеното им унищожение. Чух някой да казва: „Знаехме, че Божиите съдби ще дойдат на земята, но не знаехме, че ще стане толкова скоро“. Другите отговорихa: „Щом знаехте, защо тогава не ни казахте? Ние не знаехме“. От всички страни чувах да се изговарят такива думи.",
      "Скоро скръбни съдби ще залеят народите - беди, които няма да престанат, докато Исус не дойде. Както никога преди трябва да се държим един за друг, да служим на Този, Който подготвя трона Си в небесата и чието царство владее всичко. Бог не е изоставил Своя народ и нашата сила е винаги да Го следваме и никога да не Го изоставяме.",
      "Божиите съдби са на земята. Войните и слуховете за войни, разрушенията чрез вода и огън ясно говорят, че времето на скръб, която до края ще нараства все повече, е близо. Нямаме време за губене. Светът е смутен от дух на война. Пророчествата от 11 глава на Даниил вече достигат своето крайно изпълнение.",
      "Миналия петък сутринта, преди да се събудя, ми беше представена внушителна сцена. Стори ми се, че се събуждам, но не бях в своя дом. От прозорците можех да видя ужасни пожари. Големи огнени кълбета падаха над къщите, във всички посоки летяха огнени стрели. Невъзможно ми беше да преброя колко огньове се запалиха и колко много неща бяха унищожени. Ужасът на хората бе неописуем (Служба на благотворителност, стр. 136, 137).",
      "С градовете на народите Бог ще се справи строго и все пак те няма да се срещнат с крайната степен на Божието негодувание, защото няколко сърца все още ще трябва да се отделят от измамите на врага, ще се покаят и ще бъдат обърнати, докато масите ще трупат все повече гняв до деня на Божието отмъщение (Евангелизъм, стр. 27)."
    ]
  },
  {
    "day": "18 януари",
    "title": "ДОБЪР И БЛАГОРОДЕН ПЪТ",
    "verse": "„Измийте се, очистете се, отмахнете от очите Ми злото на делата си, престанете да вършите зло. Научете се да струвате добро“ (Исая 1:16,17).",
    "content": [
      "Невежество, любов към робуване на грешни навици, които рушат душата, тялото и духа изпълват света с морална проказа; смъртна морална малария унищожава хиляди и десетки хиляди (Християнският дом, стр. 329).",
      "Мнозина са потънали в грях. Мнозина са в отчаяно положение. Те са притиснати от страдание, нищета, безверие, безнадеждност. Всякакви болести нараняват както душата, така и тялото. Те копнеят да намерят мир от своите проблеми и Сатана ги изкушава да го търсят в похоти и удоволствия, които ги водят към деградация и смърт. Той предлага ябълките на Содом, които ще се превърнат в пепел на техните устни (Евангелизъм, стр. 569).",
      "Беше ми представена ужасна картина за състоянието на света. Навсякъде владее неморалност, а разпуснатостта е особеният грях на този век. Никога преди злото и порокът не са надигали деформираната си глава така смело, както днес. Беззаконието, което се разпространява навсякъде без ограничения, е само при безверника и безбожника?!  Де да беше така, но не е. Много мъже и жени, които твърдят, че изповядват Христовата религия, носят вина. Дори някои, които изповядват, че очакват Неговото идване, са не повече приготвени за това събитие, отколкото самият Сатана. Те не се очистват от всичко мръсно. Толкова дълго са угаждали на своите похоти, че е естествено мислите им да бъдат нечисти и въображението им - извратено. Също така е невъзможно да се накарат умовете им да размишляват за чисти и свети неща, както и водите на Ниагара не могат да се обърнат и да потекат нагоре. Всеки християнин ще трябва да се научи да ограничава страстите си, за да бъде контролиран от принципи.",
      "Ако похотливостта, мръсотията, изневярата, престъпленията и убийствата са ежедневие за онези, които не познават истината и които отказват да бъдат под влиянието на принципите на Божието Слово, колко по-важно е за хората, които изповядват, че са последователи на Христос, да се приближават по-близо до Бога и до ангелите, които ще им покажат по-добър и благороден път! Колко важно е чрез тяхното очистване и добродетели да застанат в явен контраст с общностите, които се ръководят от силните страсти (Християнският дом, стр. 328, 329)."
    ]
  },
  {
    "day": "19 януари",
    "title": "КОГАТО ПРОЗВУЧИ ВИСОКИЯТ ВИК",
    "verse": "„И това вършете като знаете времето, че часът е вече настанал да се събудите от сън; защото спасението е по-близо до нас сега, отколкото когато изпърво повярвахме“ (Римл. 13:11).",
    "content": [
      "Краят е близо, крадешком се приближава до нас незабележимо, както крадец през нощта. Нека Бог да направи така, че да не спим както останалите, но да бъдем трезвени и будни. Истината скоро ще триумфира славно и всички, които сега изберат да бъдат съработници на Бога, ще тържествуват с нея. Времето е кратко; нощта скоро ще настъпи, когато никой човек няма да може да работи.",
      "Идва времето, когато мнозина ще се обръщат както в деня на Петдсесятница, след като учениците получиха дара на Светия Дух.",
      "Мнозина оставят поканите на евангелието да ги отминат пренебрежително. Те са били изпитани и изпробвани; но гигантски пречки като че ли застават пред тях и спират движението им напред. Чрез вяра, упоритост и кураж мнозина ще преодолеят тези пречки и ще вървят в чудната светлина.",
      "Почти несъзнателно се издигат бариери по краткия и тесен път; по пътеката се поставят камъни, за да препъват хората, които вървят по нея; те ще бъдат избутани встрани. Предпазните мерки, с които фалшивите водачи са оградили стадата си, ще изчезнат; хиляди ще се оставят на светлината и ще започнат да я разпространяват. Небесни интелекти ще работят заедно със земни инструменти. Така насърчена, църквата наистина ще се издигне и ще заблести, ще хвърли всичките си осветени от Бога сили в борбата; така Божият план ще бъде изпълнен; загубените перли ще се върнат.",
      "По време на високия вик църквата със съдбовната помощ на своя въздигнат Господ ще разпространи познанието за спасението така изобилно, че светлината ще достигне всеки град и село. Земята ще се изпълни с познание за спасението. Така изобилен ще бъде обновяващият Божи Дух, че корона на успех ще съпътства активните пратеници и светлината на настоящата истина ще се види навсякъде (Евангелизъм, стр. 692, 694)."
    ]
  },
  {
    "day": "20 януари",
    "title": "ВЕРНИТЕ НЯМА ДА ОТПАДНАТ",
    "verse": "„Тук е търпението на светиите, на тия, които пазят Божиите заповеди и вярата в Исус“ (Откр. 14:12).",
    "content": [
      "Имаме нужда от нещо повече от човешка мъдрост при четене и изследване на Писанията и ако смирено отидем при Божието Слово, Той ще издигне за нас стандарт против беззаконието.",
      "Трудно е да задържим нашата увереност здрава докрай; трудностите се увеличават, има много скрити влияния, които постоянно работят, за да ни доведат до един друг дух, елемент на противоречие от страна на Сатана. При липсата на преследване в нашите редици са се промъкнали някои, които изглеждат здрави и чието християнство изглежда отвъд всяко съмнение, но които, ако започне преследване, ще си отидат. В кризата ще намерят благовиден претекст, който да повлияе върху техните умове. Сатана е приготвил най-различни клопки за различните начини на мислене. Когато Божият закон се изяви, църквата ще премине през огнени изпитания и в по-големи размери, отколкото очакваме сега, ще има дух на изкушение и дяволски доктрини. Вместо да се укрепят, когато попаднат в затруднение, за мнозина ще се окаже, че не са живи клонки на истинската лоза.",
      "Но когато на света се изяви Божият закон, какъв ще бъде ефектът върху тези, които са истински верни и праведни? Дали и те ще бъдат отнесени от силните течения на злото? И понеже толкова много са застанали под знамената на принца на тъмнината, то тези от Божия народ, които спазват Божиите заповеди, ще се отклонят ли от съюза си с Него? Никога! Нито един, който живее в Христос, няма да падне и не ще се отклони. Неговите последователи ще се поклонят в подчинение на власт, която е по-висша от всяка земна власт. Докато презрението към Божиите заповеди подвежда мнозина да потискат истината и да показват малък респект към нея, то верните с голяма сериозност ще се държат за изявените им истини. Няма да бъдем оставени без правилна насока. Трябва да се допитваме до Неговото Слово със смирени сърца, да искаме Неговия съвет и да предаваме волята си на Него. Без Бога не бихме могли да сторим нищо. (Избрани вести. Т. 2, стр. 368, 369)."
    ]
  },
  {
    "day": "21 януари",
    "title": "ТРЯБВАТ УСИЛИЯ, ЗА ДА СЕ СПЕЧЕЛИ ДОРИ ЕДНА ДУША",
    "verse": "„Кой от вас, ако има сто овце, и му се изгуби една от тях, не оставя деветдесетте и девет в пустинята, и не отива след изгубената, докле я намери?“ (Лука 15:4).",
    "content": [
      "За обръщането дори само на една душа трябва да напрегнем до крайност своите усилия. Една душа, спечелена за Исус, ще разпръсне небесна светлина около себе си, ще проникне в моралната тъмнина и ще спаси и други души.",
      "Ако Исус е оставил деветдесет и девет, за да потърси една изгубена овца, можем ли ние да бъдем оправдани, ако не правим така? Не ви ли се струва, че ако отказваме да работим така, както Христос е работил, и нашата жертвоготовност не е като Христовата, това е предателство спрямо Бога и спрямо жертвата, която Той е дал?",
      "Нека се бие тревога по цялата земя нашир и надлъж, да се каже на хората, че Господният ден е близо и много бърза. Няма да остане непредупреден човек. Би могло и ние да сме на мястото на тези нещастни души, които сега съгрешават. Би могло и ние да сме сред невежите. Според истината, която сме получили за другите, сме задължени пред тях да им я предадем.",
      "Няма време за губене. Краят е близо. Скоро преминаването от място на място, за да се разпространи истината, ще бъде затруднено от опасности отляво и отдясно. Ще бъде направено всичко, за да се попречи на Божиите вестители - да не могат да правят това, което е по силите им да вършат сега. Трябва да посрещнем нашата работа и да напредваме толкова бързо, колкото е възможно, и то така, сякаш сме в битка. От светлината, дадена ми от Бога, знам, че силите на тъмнината се трудят с голяма енергия и стъпват като крадец. Сатана се прокрадва към спящите като вълк към жертвата си. Имаме предупреждения, които можем да отправим сега. Скоро работата, която сме призовани да извършим, ще е много по-трудно да изпълним, отколкото си представяме. Бог ни помага да вървим в пътя на светлината и да работим с очи, отправени към Исус, нашия Водач, Който търпеливо и упорито настоява да спечелим победа (Свидетелства към църквата. Т. 6, стр. 22).",
      "В нашия живот тук, на земята, макар и ограничен в греха, най-голямата радост и най-голямата опитност е в служенето. И в бъдеще, когато няма да сме оковани от ограниченията на греховната си човешка същност, ще намерим още по-голяма радост и още по-голямо и възвишено преживяване в това служене (Вярата, чрез която живея, стр. 370)."
    ]
  },
  {
    "day": "22 януари",
    "title": "ИЗУЧАВАНЕ НА ДАНИИЛ И ОТКРОВЕНИЕ",
    "verse": "„Блажен, който прочита, и ония, които слушат думите на това пророчество и пазят написаното в него; защото времето е близо“ (Откр. 1:3).",
    "content": [
      "Вестта, която ще събуди църквите, трябва да се изявява. Трябва да се направи всичко необходимо, за да се предаде светлина не само на нашия народ, но и на света. Бях инструктирана, че пророчествата на Даниил и Откровение трябва да се отпечатват в малки книжки с необходимите обяснения и да се изпращат по целия свят. Нашият собствен народ се нуждае от още по-ясна светлина пред себе си (Свидетелства към проповедниците, стр. 117).",
      "Онези, които “ядат от плътта и пият от кръвта\" на Божия Син, ще почерпят от книгите Даниил и Откровение истини, вдъхновени от Светия Дух. Те ще започнат да действат със сила, която не може да бъде потисната. Устните на децата ще се отварят, за да известят тайните, които са били скрити от умовете.",
      "Много пророчества ще се изпълняват в изключително бърза последователност. Всяка наша сила трябва да бъде впрегната в работа. Отминалата история ще се повтори; старите борби ще се възобновят и Божият народ ще бъде обграден от всички страни с опасности. Човешката раса ще бъде обзета от безпокойство и страх. Това състояние ще обхване целия свят.",
      "Да изучаваме Откровение във връзка с Даниил, защото историята ще се повтори. Ние, с нашите религиозни привилегии, би трябвало днес да знаем много повече, отколкото ни е известно.",
      "Ангели желаят да проникнат в истините, които са открити пред човеци, отдали сърцата си в изследване на Словото на Бога и молещи се за достигане на по-големи дълбочини, широчини и височини - дълбини на познанието, които единствен Той може да ни даде.",
      "Самият факт, че приближаваме края на световната история, изисква по специален начин да познаваме пророчествата, които се отнасят за тези последни дни. Последната книга от новозаветните Писания е пълна с истини, които трябва да разберем. Сатана е заслепил мнозина така, че да намират извинение да не изучават книгата „Откровение“. Но Исус, чрез слугата си Йоан, е декларирал какви ще бъдат събитията през тези последни дни; и Той заявява: „Блажен, който прочита, и ония, които слушат думите на това пророчество и пазят написаното в него“ (Свидетелства към проповедниците, стр. 116, 117)."
    ]
  },
  {
    "day": "23 януари",
    "title": "НЕТОЛЕРАНТНОСТ И ПРЕСЛЕДВАНЕ",
    "verse": "„Помнете думата, която ви казах, слугата не е по-голям от Господаря си. Ако Мене гонеха, и вас ще гонят; ако са опазили Моето учение, и вашето ще пазят“ (Йоан 15:20).",
    "content": [
      "Преследването в различните му форми е развитие на един принцип, който ще съществува, докато Сатана съществува и докато християнството притежава жизнена сила. Никой човек не може да служи на Бога, без да предизвика с това съпротивата на пълчищата на мрака. Ще го нападат зли ангели, разтревожени, че неговото влияние би могло да изтръгне плячката от ръцете им. Лоши хора, почувствали изобличение от примера му, ще се обединят с тях в стремежа си да го отделят от Бога чрез примамливи изкушения. Ако не успеят с тези средства, ще употребят насилие, за да принудят съвестта му.",
      "Но докато Исус се застъпва за човека в небесното светилище, обуздаващото влияние на Светия Дух ще се чувства както върху управляващите, така и върху народа. Той все още контролира законите на страната. Без тях състоянието на света би било много по-лошо. Въпреки че много от християнските водачи са активни оръдия на Сатана, Бог има свои пратеници сред лидерите на нацията. Врагът подбужда свои служители да планират мерки, които силно да спъват Божието дело, но боящи се от Господа държавници, повлияни от свети ангели, се противопоставят на намеренията им с неоспорими аргументи. Така няколко души ще задържат мощния поток на злото. Съпротивата на неприятелите на истината ще бъде обуздавана, за да може третата ангелска вест да осъществи делото си. Последното предупреждение ще привлече вниманието на ръководните личности, действащи чрез Господа, и някои от тях ще Го приемат и ще се присъединят към Божия народ във времето на скръбта.  „Радвайте се, прочее, и вие, Сионови чада, и веселете се в Господа, вашия Бог, защото ви дава есенен дъжд със справедлива мярка и ви наваля дъжд - есенен и пролетен“ (Йоил 2:23). „И в последните дни, казва Бог, ще излея от Духа Си на всяка твар.  И всеки, който призове името Господне, ще се спаси“ (Деяния 2:17,21).",
      "Великото дело на евангелието ще приключи с не по-слабо изявление на Божията сила от това в началото (Великата борба, стр. 610, 611)."
    ]
  },
  {
    "day": "24 януари",
    "title": "ЦЪРКВАТА НЯМА ДА БЪДЕ ПОБЕДЕНА",
    "verse": "„И на тая канара ще съградя Моята църква; и портите на ада няма да ѝ надделеят“ (Мат. 16:18).",
    "content": [
      "Тези, които пазят Божиите заповеди и имат вяра в Исус, ще почувстват гнева на змея и на неговите множества. Сатана знае точния брой на човеците по земята, които са негови поданици; той контролира отпадналите църкви; но има и една малка група, която не признава неговата власт. Ако би могъл да ги изличи от лицето на земята, триумфът му би бил пълен. Както е повлиял на езически народи в стремежа им да унищожат Израил, така и в близко бъдеще ще възбужда умовете на злонамерените сили на земята, за да погуби Божия народ.  Тяхната единствена надежда е в Божията милост; тяхната единствена защита ще бъде молитвата.",
      "Действителните опитности на Божия народ в дните на Естир не са характерни единствено за тази епоха. Този, който открива истината, като гледа в края на времето, заявява: „Тогава змеят се разяри против жената, та отиде да воюва против останалите от нейното потомство, които пазят Божиите заповеди и държат свидетелството за Исус“ (Откр. 12:17). Някои, които днес живеят на земята, ще видят изпълнението на тези думи.",
      "С напредване на годините гневът на Сатана нараства и неговото дело на заблуда и разрушение ще достигне кулминацията си през времето на скръбта (Вярата, чрез която живея, стр. 289).",
      "Сатана ще твори чудеса, за да заблуждава; ще издигне своята сила като върховна. Може би ще изглежда, че църквата е загубила битката, но тя няма да бъде победена. Този остатък ще бъде пресят - чистото жито ще се отдели. Това е ужасно изпитание, но то трябва да се случи. Никой освен онези, които побеждават чрез кръвта на Агнето и Неговото свидетелство, няма да бъде намерен за истинен и верен, без петно или бръчка от грях, без измама в устата си (Адвентен библейски коментар. Т. 7, стр. 911).",
      "Бог заявява: „ майка може да забрави сучещото си дете, но Аз не ще те забравя“.  Той мисли за Своите деца с най-нежната привързаност, предано - като държи пред себе си възпоменателна книга, за да не забрави никога децата, които са под Негова опека (Вярата, чрез която живея, стр. 280)."
    ]
  },
  {
    "day": "25 януари",
    "title": "ФАЛШИВО СЪЖИВЛЕНИЕ",
    "verse": "„И това да знаеш, че в последните дни ще настанат усилни времена. Защото човеците ще бъдат себелюбиви, сребролюбиви, надменни, горделиви, хулители, непокорни на родителите, неблагодарни, нечестиви, имащи вид на благочестие, но отречени от силата му; също такива отбягвай“ (2 Тим. 3:1,2,5).",
    "content": [
      "Преди да се излеят над земята последните Божии наказания, сред Господния народ ще има такова възраждане на първоначалното благовестие, каквото не се е срещало от времето на апостолите. Духът и силата Божия ще бъдат дадени на Неговите чада. Тогава мнозина ще се отделят от църквите, където любовта към света е заместила любовта към Бога и Неговото Слово. Много хора, проповедници и миряни, с радост ще приемат великите истини, които Бог е наредил да бъдат проповядвани тогава, за да се подготви един народ за второто идване на Господа. Врагът на човечеството иска да попречи на това дело. Преди да дойде времето за такова пробуждане, той ще се опита да го предотврати чрез фалшифициране. В църквите, попаднали под измамната му власт, Сатана ще създаде впечатление, че се изливат особени Божии благословения. Ще битува мнението, че се създава голям интерес към религията. Множествата ще ликуват, че Бог действа за тях по чуден начин, а всъщност делото ще бъде от друг дух. Под маската на религията Сатана ще се опитва да разшири влиянието си в целия християнски свят.",
      "В много от „пробужданията“ през последния половин век са действали - в по-голяма или в по-малка степен - същите влияния, които ще се изявят в бъдещите широко разпространени движения. Емоционална възбуда, смес от истина и заблуда са така модифицирани, че да подвеждат. Никой обаче не трябва да се оставя да бъде заблуден. В светлината на Божието Слово не е трудно да разберем същността на тези движения. Можем да сме сигурни, че няма благословение от Бога там, където хората пренебрегват свидетелството на Библията, отхвърляйки ясните, изпитващи душите истини, изискващи себеотрицание и отричане от света. От правилото, дадено ни от самия Христос: „По плодовете им ще ги познаете“ (Мат. 7:16), става ясно, че тези движения не са дело на Божия Дух (Великата борба, стр. 464, 465)."
    ]
  },
  {
    "day": "26 януари",
    "title": "ДРЪЗКО, БЕЗГРИЖНО ОТЛАГАНЕ",
    "verse": "„Ето, ида като крадец. Блажен онзи, който бди и пази дрехите си, за да не ходи гол, та да не гледат срамотата му“ (Откр. 16:15).",
    "content": [
      "Злият слуга казва в сърцето си: „Господарят ми се забави”. Не казва, че Христос няма да дойде. Не се присмива над идеята за второто Му идване. Но в сърцето си, чрез постъпките и думите си заявява, че идването на Господа ще се забави. Пропъжда от умовете на другите убеждението, че Господ ще дойде скоро. Неговото влияние води хората към дръзко, безгрижно отлагане.  Умът им е завладян от земни страсти.  Смесва се със света, но заедно със света сам попада в примката.",
      "„Ако не бодърстваш, ще дойда като крадец и няма да знаеш в кой час ще дойда при тебе“ (Откр. 3:3). Пришествието на Христос ще изненада фалшивите учители, които казват: „Мир и безопасност!“.",
      "Подобно на свещениците и учителите преди падането на Йерусалим, те очакват да настъпи земно благополучие и слава за църквата. Знаменията на времето тълкуват като предвестници именно на такова бъдеще. Но какво казва боговдъхновеното Слово? „Тогава ще ги постигне внезапно погубление“ (1 Сол. 5:3). За всички, които живеят по лицето на земята, които смятат този свят за свой дом, Божият ден ще дойде като примка.",
      "Светът, изпълнен с бунт, разюздан живот, с безбожни удоволствия, е заспал в плътска сигурност. Човеците отлагат идването на Господа. Подиграват се с предупрежденията. Гордо се хвалят: „Всичко си стои така, както от началото на създанието!“. „И утре ще бъде като днес и даже още по-изобилно!“ (2 Петр. 3:4; Исая 56:12). Ще затънем още повече в любовта към удоволствията. Но Христос казва: „Ето, ида като крадец” (Откр. 16:15). В същото време, когато светът пита с презрение: „Къде е обещанието за Неговото идване?“, знаменията за него ще се изпълняват много бързо. Докато викат: „Мир и безопасност!“, ще дойде внезапна гибел. Докато този, който се присмива, и онзи, който отхвърля истината, остават дръзки в поведението си; докато отдадените на печелене на пари продължават своята дейност в различни насоки без оглед на принципите на честността; докато ученикът се стреми жадно да погълне всяко друго знание, но не и знанието от Библията - Христос идва като крадец (Копнежът на вековете, стр. 635)."
    ]
  },
  {
    "day": "27 януари",
    "title": "НЕБЕ, КОЕТО ТРЯБВА ДА СЕ СПЕЧЕЛИ",
    "verse": "„Но бдете всякога, и молете се, за да сполучите да избегнете всичко, което предстои да стане и да стоите пред Човешкия Син“ (Лука 21:36).",
    "content": [
      "Дните, в които живеем, са тържествени и важни. Божият Дух постепенно и сигурно ще бъде оттеглен от земята.",
      "Събитията в света показват, че предстоят тревожни времена. Всекидневниците са пълни със статии за ужасни конфликти днес и мрачни прогнози за близкото бъдеще. Постоянно стават жестоки грабежи, стачките са нещо обичайно, навсякъде се извършват кражби и убийства. Хора, обладани от демони, отнемат живота на мъже, жени и малки деца. Човечество, обладано от пороци и всякакъв вид зло (Свидетелства към църквата. Т. 9, стр. 11).",
      "Всичко в света е под тревога. Белезите на времето са застрашителни. Настъпващите събития хвърлят сенките си пред нас. Божият Дух се оттегля от земята и едно след друго следват нещастия по море и суша - урагани, земетресения, пожари, наводнения, убийства от всякаква величина. Хората се събират под знамето, което са избрали. Непрекъснато очакват и наблюдават движенията на своите предводители. Има и такива, които очакват и наблюдават и работят за явяването на нашия Господ. Друга една група се е строила под знамето на великия измамник. Мнозина вярват с цялото си сърце и душа, че има ад, от който трябва да избягаме, и небе, което трябва да спечелим.",
      "Кризата постепенно се промъква към нас. Слънцето, блестящо на небето, прави своя обичаен кръг.  Хората ядат и пият, садят и градят, женят се и се развеждат. Търговци все още купуват и продават. Други се борят за все по-високи постове. Любители на удоволствията все още се тълпят по театрите, конните състезания, хазартните забавления. Владее стремеж към извратени удоволствия, но часът на изпитанието наближава и всеки един случай ще бъде решен веднъж завинаги.",
      "През вековете до нас тържествено достигат предупредителните думи на нашия Господ, казани на Елеонския хълм: „Пазете се и внимавайте да не би сърцата ви да натегнат от ядене и пиене, от грижите на този свят и този ден да дойде, когато не го очаквате“ (Копнежът на вековете, стр. 636)."
    ]
  },
  {
    "day": "28 януари",
    "title": "БЛАГОСЛОВЕНИЕ ЗА ТЕЗИ, КОИТО БДЯТ",
    "verse": "„Блажени онези слуги, чийто Господар ги намери будни, когато си дойде; истина ви казвам, че той ще се препаше, ще ги накара да седнат на трапезата и ще дойде да им прислужва“ (Лука 12:37).",
    "content": [
      "Бог винаги е предупреждавал хората за Своите наказания. Тези, които чрез вяра са приемали Неговата вест за своето време и са постъпвали според вярата си, послушни на заповедите Му, са избягвали наказанията, определени за непокорните и невярващите. До Ной достигна следната вест: „Влез ти и целият ти дом в ковчега, защото в това поколение тебе видях праведен пред Мене“ (Бит. 7:1). Ной послуша и бе спасен. До Лот достигна вестта: „Станете и излезте от това място, защото Господ ще съсипе града“ (Бит. 19:14). Той прие закрилата на небесните пратеници и бе спасен. Така и на Христовите ученици бе дадено предупреждението за разрушаването на Йерусалим и тези, които следяха знаменията за идващото разрушение и избягаха от града, избегнаха унищожението. По същия начин и ние разполагаме с предупреждение за второто идване на Христос и за унищожението на този свят. Тези, които обърнат внимание на това предупреждение, ще бъдат спасени.",
      "Понеже не знаем точното време на Второто пришествие, заповядано ни е да бдим. „Блажени ония слуги, чийто Господар ги намери будни, когато дойде (Лука 12:37,42). Онези, които бдят за идването на Господа, не стоят в празно очакване - те трябва да изработят в себе си страх от Господа и от гнева Му, с който наказва престъплението. То трябва да ги подбуди да осъзнаят големия грях, ако отблъснат Неговите благодатни покани. Очакващите Бога очистват душите си чрез послушание към истината. Те съчетават бдението със сериозната работа. Съзнанието, че Господ е много близо при вратата, увеличава ревността им да съдействат на небесните интелигентни същества за спасението на души. Те са верни и разумни слуги, които дават на домочадието на Господа „навреме определената им храна“ (Лука 12:42). Разгласяват истината, дадена специално за настоящото време. Както Енох, Ной, Авраам и Моисей проповядваха истината - всеки за своето време, така и Христовите служители днес отправят специално предупреждение за своето поколение (Копнежът на вековете, стр. 634)."
    ]
  },
  {
    "day": "29 януари",
    "title": "СКЪРБИ ОТВСЯКЪДЕ",
    "verse": "„Търсете Господа, всички кротки на земята, като извършвате съдбите Му; търсете правда, търсете кротост, дано бъдете покрити в деня на гнева Господен“ (Соф. 2:3).",
    "content": [
      "Няма по-тъжна гледка от тази на онези изкупени с кръвта на Исус, които обръщат на шега вестите, милостиво изпратени до тях чрез Писанието; които отричат божествеността на Исус и се доверяват на ограничения си разум и на аргументи без основа. Когато бъдат сполетени от бедствия, когато се срещнат лице в лице със смъртта, всички тези измами, които са поддържали, ще се стопят както мраз на слънцето.",
      "Колко е ужасно да застанеш до ковчега на някой, който е отблъсквал апелите на Божията милост! Колко е ужасно да кажеш: „Ето един пропилян живот! Ето един, който би могъл да достигне най-високите стандарти, да получи безсмъртие, но е предал живота си на Сатана, вкопчен в празните човешки философии и е станал играчка в ръцете на злото”. Християнската надежда е котва за душата, тя създава увереност и твърдост, устойчивост; чрез нея навлизаме в това, което е забулено, което Христос, Предводителят е приготвил за нас. Имаме лична работа, за да се приготвим за великите събития, които предстоят.",
      "Младите трябва да търсят Бога с по-голяма ревност. Идват изкушенията и ние трябва да сме готови да посрещнем яростта им чрез покаяние по отношение на Бога и вяра в нашия Господ Исус Христос. Господ ще се надигне, за да разтърси земята. Ще видим скръб навсякъде. Хиляди кораби ще потънат в морските дълбини. Флотилии ще потъват и човешките жертви ще бъдат милиони. Ще избухват огньове и никакво човешко усилие няма да може да ги угаси. Земните палати ще бъдат унищожени в гнева на пламъците. Върху човечеството ще се струпват все повече и повече нещастия. Хаос, сблъсъци и смърт без предупреждение ще се случват, докато човек пътува. Краят е близо, изпитанието приближава. Нека потърсим Бога, докато може да се намери, да Го повикаме, докато е близо! Пророкът казва: „Търсете Господа, всички слаби на земята, изработвайте своето спасение, търсете правдата, търсете добротата, за да бъдете покрити в деня на Божия гняв (Вести към младите, стр. 88-90)."
    ]
  },
  {
    "day": "30 януари",
    "title": "ХОДАТАЙСТВЕНИ МОЛИТВИ ЗА ДУШИТЕ",
    "verse": "„Пак ви казвам, че ако двама от вас се съгласят на земята за каквото и да било нещо, което да поискат, ще им бъде дадено от Отца Ми, Който е на небесата“ (Мат. 18:19).",
    "content": [
      "Спомням си в Батъл Крийк, когато онези, които чувстваха товар за необърнати души и за онези, които са в тъмнина и не са видели светлина, че бяха определени молитвени събрания, за да може Божията сила да усили тяхната. Във всички случаи небесни интелигентни същества помагаха в усилията и така бяха спасени души (Ръкопис 32, 1893).",
      "Ако от всяка църква има вярващи, които формират малки групи, нека работят не само за църковни членове, но и за невярващите. Ако на едно място има двама или трима, които познават истината, нека се съберат в група и да поддържат връзката си постоянно и нека заедно в любов и единство да се насърчават за успеха, като всеки от тях черпи кураж и сила от помощта на останалите. Нека проявяват Христовото търпение и смирение, да не говорят прибързано, да използват таланта на речта си, като се подкрепят един друг в по-свята вяра. Нека работят в Христова любов за онези, които са отвън.  Когато тяхната работа и молитва са в Христовото име, числото на вярващите ще нараства (Свидетелства към църквата. Т. 7, стр. 22).",
      "Има и мисионска работа, която трябва да се извърши в дома, и ние чуваме довода: „При толкова много грях и нужда от труд в нашата собствена страна, защо трябва да показваме пламенност за чужди страни?“. Отговарям: „Нашето поле е светът. Спасителят е изпратил Своите ученици да започнат работа в Йерусалим, и тогава да преминат през Юдея и Самария до края на Земята. Само малка част от хората приеха учението. Но вестителите бързо разнесоха вестта от място на място, от страна в страна, издигайки стандарта на евангелието до всички близки и далечни места по земята. Това беше подготовката. Обещанието на Спасителя бе: „Но ще получите сила, когато Светият Дух дойде на вас, и ще свидетелствате за Мене“. Онези, които не следват своята собствена воля и желания, а се придържат към Господния съвет, няма да бъдат оставени в невежество, защото Господ ще ги научи (Писмо 42а, 1893)."
    ]
  },
  {
    "day": "31 януари",
    "title": "ДА РИДАЕМ ИЛИ ДА ЛИКУВАМЕ",
    "verse": "„Премина жетвата, мина се лятото, и ние не се избавихме“ (Йерем. 8:20).",
    "content": [
      "Апелирам към членовете на нашите църкви да не пренебрегват изпълнението на белезите на времето, които толкова ясно показват, че краят е близо. Колко много души са отминали спасението си, без да се замислят за него и скоро ще заридаят в отчаяние: „Премина жетвата, мина се лятото, а ние не се избавихме!“.",
      "О, ако си спомнехме, че сега за нас протича съдът, че нашите случаи се разглеждат! Сега е времето да сме бдителни и да се молим, да изоставим себеугаждането, гордостта, егоизма. Ценните моменти, които се губят днес, би трябвало да преминават в размисъл и молитва. Много от онези, които изповядват, че пазят Божиите заповеди, следват по-скоро своите наклонности, отколкото дълга. Такива, каквито са сега, те не са достойни за вечния живот. На тези безгрижни и безразлични хора бих казала: „Вашите празни мисли, вашите нелюбезни думи, вашите егоистични действия се записват в небесните книги. Ангелите, които присъстваха на Валтасаровото идолопоклонничество стоят и до вас, когато се отнасяте без необходимото уважение към вашия Изкупител. Те тъжно се обръщат и скърбят, че отново позорно Го разпъвате (...)”.",
      "В деня на Христовото коронясване Той няма да признае за Свои онези, които имат петна или бръчки. Но само на верните Си ще даде корони на вечна слава. Онези, които не вярваха, че Той ще царува, ще Го видят заобиколен от армия на изкупени, всеки от които носи надпис: „ГОСПОД - НАША ПРАВДА”. Те ще видят главата, която бяха коронясали с трънен венец, с диадема на слава.",
      "В този ден изкупените ще блестят в славата на Отец и на Неговия Син. Небесните ангели със златните си арфи ще посрещнат Царя, както и онези, които са трофеят на Неговата победа - онези, които са станали бели - били са окъпани в кръвта на Агнето. Песен на триумф ще прозвучи и ще изпълни всемира. Христос е победител. Той влиза в небесните дворове, придружен от своите изкупени, свидетелите, че Неговата мисия на страдание и себеотрицание не е била напразна (Ривю енд Хералд, 24 ноември 1904)."
    ]
  },
  {
    "day": "1 февруари",
    "title": "КУЛМИНАЦИОНЕН МОМЕНТ",
    "verse": "„Но кой може да издържи деня на пришествието Му? И кой ще устои, когато Той се яви? Защото е като огъня на пречиствач, и като сапун на тепавичари“ (Мал. 3;2).",
    "content": [
      "Поради тяхната греховност на израилтяните бе забранено да се доближават до планината, за да не бъдат унищожени от пламтящата слава на Неговото присъствие, когато Бог щеше да слезе, за да прогласи закона Си. Щом такива проявления на Неговата сила отбелязаха избраното за провъзгласяване на Божия закон място, колко по-страшен ще бъде Неговият съд, когато дойде да изпълни присъдата на тези святи повеления. Как ще понесат Неговата слава в онзи велик ден на разплата тези, които са потъпкали с нозете си Неговия авторитет? (...)",
      "Когато Божественото присъствие се яви на Синай, славата Господна бе като пояждащ огън (...) Но когато Христос дойде в слава, със славата на светите си ангели, цялата земя ще засияе от страшната светлина на Неговото присъствие (...)",
      "Откакто бе създаден човекът, никога не се беше виждало такова изявление на Божествената сила, както когато законът беше прогласен на Синай (...) Сред най-страшните конвулсии на природата от облака проехтя Божия глас подобно на тръба. Планината се тресеше от основата до върха и израилтяните, бледи и треперещи от страх, лежаха по лице на земята. Този, Чийто глас тогава разтърси земята, казва: „Още веднъж Аз ще поклатя не само земята, но и небето“ (Евр. 12:26) (...)",
      "Когато Моисей излезе от Божието присъствие на планината, където беше получил свидетелството, виновният Израил не можеше да понесе светлината, която бе осветила неговото лице. Колко по-трудно ще бъде на престъпниците да гледат Божия Син, когато се яви в славата на Своя Отец, заобиколен от ангели, за да извърши съд над нарушителите на закона Му и над всички, които са презрели Неговата милост (...)",
      "Всред бурята на Божествените съдби Неговите чада няма да имат причина да се боят. „Господ ще бъде надежда за народа Си и сила на израилевите чада” (Йоил 3:16). Денят, който донася страх и унищожение на нарушителите, на покорните ще донесе „неизказана радост, пълна със слава“ (1 Петр. 1:8) (Патриарси и пророци, стр. 339-341)."
    ]
  },
  {
    "day": "2 февруари",
    "title": "ВИСОК СТАНДАРТ",
    "verse": "„И бъдете святи на Мене; защото Аз, Йехова, съм свят, и ви отделих от племената, за да бъдете Мои“ (Лев. 20:26).",
    "content": [
      "Видях и мнозина, които не осъзнаваха какви трябва да бъдат, за да застанат пред лицето на Господа без наличието на Първосвещеник в светилището през времето на скръбта. Тези, които приемат печата на живия Бог, трябва да отразяват напълно Христовия характер, за да са защитени във времето на скръбта.",
      "Видях, че мнозина пренебрегваха така необходимата подготовка; не използваха времето за „освещаване“ и не получиха „късния дъжд“, който да ги подготви, за да издържат в Господния ден, за да живеят и в Неговото присъствие. О, колко много хора видях във времето на скръбта без подслон! Те бяха пренебрегнали необходимата подготовка, затова не можеха да приемат освещението, което трябва да имат всички, да бъдат годни да живеят в присъствието на светия Бог. Тези, които (...) пропадат и не успеят да очистят душите си чрез послушание на цялата истина (...) времето на язвите ще ги завари неподготвени и тогава ще осъзнаят нуждата от изглаждане на характера си, за да бъдат изсечени и оформени като гладки камъни за сграда. Но в този момент те няма да имат Посредник, който да пледира за тях пред Отец. Една стряскащо сериозна декларация е дадена, за да маркира това време: „Който върши неправда, нека върши и занапред неправда; и който е нечист, нека бъде и занапред нечист; и праведният нека върши и занапред правда, и светият нека бъде и занапред свят“.",
      "Видях, че никой не може да участва в „почивката“, докато не извоюва победа над всеки грях, над гордостта, себелюбието, любовта към света и над всяка грешна дума и действие. Само тогава ще се приближаваме все повече и повече към Бога, като усърдно търсим да постигнем тази подготовка, която ще ни направи да издържим в битката в Господния ден. Нека всички помнят, че Бог е свят, и че само святи същества ще могат да живеят в присъствието Му (Ранни писания, стр. 71).",
      "Днес трябва да внимаваме да не съгрешаваме с думи и дела (…) Днес трябва да търсим Бога и да бъдем твърдо решени да не се спираме доволни без Неговото присъствие. Трябва да бдим, да работим и да се молим, като че ли това е последният ни ден. Колко усърден и искрен би бил тогава нашият живот. Колко отблизо щяхме да следваме Христос във всичките си думи и дела (Свидетелства към църквата. Т. 5, стр. 200)."
    ]
  },
  {
    "day": "3 февруари",
    "title": "ВРЕМЕ ЗА ПРЕТЕГЛЯНЕ",
    "verse": "„Защото Господ е Бог на знания, и от Него се претеглят делата“ (1 Царе 2:3).",
    "content": [
      "Видях ангел с везни в ръцете си да претегля мислите и желанията на Божия народ, особено на младите. На едното блюдо бяха мислите и желанията, клонещи към небето, а на другото - мислите и желанията, насочени към земята. В това блюдо бяха сложени всички развлекателни четива, мисли за облекло и външност, суета, гордост и др. О, какъв тържествен момент! Божиите ангели, стоящи с везни в ръце, претеглящи помислите на изповядващите се за Негови деца; онези, които казват, че са мъртви за света и живи за Бога. Блюдото, пълно със земни мисли, суета и гордост, бързо се наклони под силата на тежестта. И когато издигна нагоре това с мислите и желанията към небето, о, каква светлина бе тогава!",
      "Мога да кажа това, което видях, но никога не бих могла да предам тържествеността и чувствата, запечатали се в ума ми, когато видях ангела с везните, който претегляше мислите и желанията на Божия народ, да казва: „Може ли такъв човек да влезе в небето? Не, никога! Кажи им, че надеждата, която имат, е напразна, и ако не се покаят за всичко казано и сторено, за да получат спасение, ще трябва да загинат“ (...)",
      "Видях, че много от тях преценяват себе си спрямо другите и сравняват живота си с живота на останалите. Това не е правилно. Никой друг, освен Христос, не е даден за пример. Той е истинският ни Образец и всеки трябва да се стреми с всички сили да работи, като Му подражава (...)",
      "Видях, че някои имат жалка представа какво е себеотрицание или саможертва, или какво означава да се страда за истината. Но никой, който не се жертва, няма да влезе в небето. Духът на себеотрицание и жертвоготовност би трябвало да се цени. Някои не бяха жертвали себе си, собствените си тела на Божия олтар. Те имат припрян, импулсивен характер, задоволяват апетита си и собствения си интерес, без да ценят Божието дело. Тези, които са съгласни да направят някаква жертва за вечния живот, ще го имат, защото това си струва страданията - разпъването на егото, жертвата на всеки идол. Твърде по-голямата и с вечна стойност слава поглъща всичко и засенчва всяко земно удоволствие (Свидетелства към църквата. Т. 1, стр. 124-126)."
    ]
  },
  {
    "day": "4 февруари",
    "title": "ЩЕ ИЗДЪРЖИМ ЛИ ИЗПИТА?",
    "verse": "„И да помниш целия път, по който Господ, твоят Бог, те е водил през тия четиридесет години из пустинята, за да те смири и да те изпита, за да узнае що има в сърцето ти, дали ще пазиш заповедите Му, или не“ (Втор. 8:2).",
    "content": [
      "Бог ще изпита Своя народ (...) Ако вестта (съобщена през 1844 г.) трябваше да обхване света за кратко време, както мнозина предполагаха, нямаше да има време, за да развият характерите си. Много хора тогава бяха ръководени от чувства, а не от принципи и вяра, и това тържествено предупредително известие ги обърка. То повлия върху чувствата и подбуди страха, но не изпълни онова дело, за което Бог го беше предвидял (...)",
      "Той води Своя народ напред стъпка по стъпка. Поставя го в различни обстоятелства, предназначени за изява на това, което е скрито в сърцата на избраните. При едно изпитание някои ще издържат, но ще паднат при следващото. След като е победило всичко, сърцето е проверено и изпитанието приключва. Ако изповядващите се за Божи народ видят, че сърцата им не са в хармония с правдата, това трябва да ги убеди, че имат още работа за вършене. Някои се задоволяват да печелят победа само в едно изпитание, но когато Бог ги постави в друга изпитваща ситуация, падат и се връщат назад, защото откриват, че се засяга точно техният любим идол. В този случай имат възможност да погледнат какво има в сърцето им, затварящо вратата за Исус. Разчитат на неща, за които смятат, че човек си заслужава да се бори, но сърцата им не са подготвени да приемат Него. Лично са изпитвани продължително време, за да се установи дали са пожертвали идолите си. Тези, които излизат победители след всяко изпитание и са внимавали в съвета на Истинния Свидетел, ще получат късния дъжд и така ще бъдат годни за възкресение.",
      "Бог изпитва Своя народ в този свят (...) Тук, в този свят, в тези последни дни, хората ще покажат каква сила владее сърцата им и контролира действията им. Ако това е силата на Божествената истина, тя ще даде добри плодове, ще издигне онзи, който я приеме, ще облагороди сърцето му и ще го направи благороден като неговия божествен Спасител.",
      "Млади и възрастни, Бог ви изпитва сега! И вие решавате своята собствена вечна съдба! (Свидетелства към църквата. Т. 1, стр. 186-189)."
    ]
  },
  {
    "day": "5 февруари",
    "title": "СИГУРНИЯТ ВОДАЧ",
    "verse": "„Бивайте и изпълнители на словото, а не само слушатели, за да лъжете себе си“ (Яков 1:22).",
    "content": [
      "Бог призовава онези, които приемат волята Му, да бъдат изпълнители на Неговото Слово. Слабост, двуличие на сърцето и нерешителност провокират атаките на Сатана, и онези, които позволяват на тези явни качества да вземат връх, ще се намерят безпомощни сред огромните вълни на изкушението. От всеки един, който изповядва Христовото име, се изисква да израсне до пълния ръст на Христовите живототворни принципи.",
      "Всички ние се нуждаем от водач, който да ни превежда през множеството трудни ситуации в живота, и то много повече, отколкото морякът се нуждае от кормчия при преминаването на плитчини и опасни морски рифове. Къде да намерим този водач?",
      "Ето Библията. Вдъхновена от Бога, написана от святи мъже, тя посочва с голяма яснота и прецизност задълженията и на възрастните, и на младите. Издига ума, смекчава сърцето, като прибавя радост и свято щастие към духа. Библията посочва съвършения стандарт на характера; тя е непогрешимият водач при всички обстоятелства, дори до края на земното ни съществуване. Приемете я като съветник - стандарт във всекидневния ви живот! (...)",
      "В Писанията има хиляди бисери на истината, които лежат скрити от повърхностните читатели. Мината на истината никога не се изчерпва. Колкото повече изследвате Писанията със смирени сърца, толкова повече ще нараства интересът ви и повече ще ви се иска да възкликнете като апостол Павел: „О, колко дълбоки са богатствата и мъдростта на познанието на Бога! Колко неизследими са съдбите и пътищата Му!“.",
      "Всеки ден трябва да научавате нещо ново от Писанията. Изследвайте ги като скрити съкровища, защото съдържат думи на вечен живот. Молете се за мъдрост, за да разбирате тези святи Писания. Ако направите това, ще намерите нова слава в Божиите истинни слова; ще почувствате, че сте получили нова, скъпоценна светлина, свързана с въпроси за истината, и Писанията постоянно ще придобиват по-голяма стойност във вашите очи (...)",
      "Бъдете усърдни в използването на всяко средство на милостта, за да можете да промените характерите си и да израснете до пълния ръст на мъже и жени в Христос (Свидетелства към църквата. Т. 5, стр. 263-267)."
    ]
  },
  {
    "day": "6 февруари",
    "title": "ГОТОВ ДА ОТГОВОРИ",
    "verse": "„Но почитайте със сърцата си Христос като Господ, като бъдете винаги готови да отговаряте на всекиго, който ви пита за вашата надежда, с кротост и страхопочитание“ (1 Петр. 3:15).",
    "content": [
      "Показано ми бе, че много от тези, които мислят, че имат знание върху настоящата истина, не знаят в какво вярват, не разбират свидетелството на вярата си и не преценяват правилно събитията в настоящото време. Когато времето на изпитанието настъпи, ще има хора, които ще проповядват на останалите много неща, за които не биха могли да дадат задоволително обяснение. Докато не бъдат изпитани, няма да осъзнаят невежеството си. А има и мнозина в църквата, които смятат, че разбират това, което вярват, докато обстоятелствата на борби и изпитания не ги заставят сами да отстояват и обясняват вярата си. Отделени от останалите и заставени да защитават сами своята вяра, ще бъдат изненадани, когато разберат колко объркани са идеите им за това, което са приемали за истина (...)",
      "Бог ще въздигне Своя народ. Ереси ще се появят сред тях, които ще ги пресеят, както се отделя житото от плявата. Той призовава всички онези, които вярват в Словото Му, да се събудят. Ценна светлина е дадена специално за това време. Вярващите не трябва да разчитат на хипотези или на добре дефинирани идеи, нито да ги приемат за чиста монета. Вярата им трябва да бъде основана на Божието Слово, така че когато дойде времето на изпитанието и бъдат изправени пред съд, за да отговарят за вярата си, да изявят причината за надеждата си с кротост и страхопочитание (Свидетелства към църквата. Т. 5, стр. 707, 708).",
      "Христовите служители не трябва да подготвят изказванията си едва когато са изправени на съд заради вярата си. Тяхната подготовка трябва да се усъвършенства ден след ден, като оценяват все повече и повече в сърцата си скъпоценните истини на Божието Слово. Когато подхранват ума си чрез поучаване за Исус чрез вяра, усилвайки своята вяра, ще могат да отговорят, щом бъдат заставени пред съдилища. Светият Дух ще им припомни точно истините, които ще засегнат сърцата на дошлите да слушат.",
      "Бог незабавно ще припомни знанието, придобивано чрез усърдно изследване на Писанията, във времето, когато това стане нужно (Съвети към съботното училище, стр. 40, 41)."
    ]
  },
  {
    "day": "7 февруари",
    "title": "ХРАНАТА, КОЯТО НАСИЩА",
    "verse": "„Блажени, които гладуват и жадуват за правдата, защото те ще се наситят“ (Мат. 5:6).",
    "content": [
      "Ако на тези мъже и жени, които, доволни от своето духовно несъвършенство, не осъзнават болестното си състояние по отношение на божествените неща, можеше незабавно да им се отвори небето и за момент да видят извисения, светия живот на съвършенство, който винаги цари там - как всяка душа е преизпълнена с любов и хармония, носеща радост (...) би ли могъл ли такъв човек, питам аз, да стане част от небесното общество, да пее заедно с тези святи същества и да понесе честта, изпълнена с хваление - славата, която се излъчва от Бога и от Агнеца? О, не!",
      "Тези, които са привикнали своя ум да се наслаждава в духовните занимания, са онези, които могат да бъдат възкресени за живот, изумени от чистотата и възвишената небесна слава. Може да имате големи познания в областта на изкуството, науката, да успявате в музиката и прозата, маниерите ви може да доставят удоволствие на компанията ви, но имат ли те нещо общо с вашата подготовка за небето? Какво могат да сторят те, за да ви подготвят да издържите пред Божия съд.",
      "Не се лъжете! Бог не е за подиграване. Нищо друго освен святост не би могло да ви приготви за небето. Единствено искрената, изпитателната проверка с почтителност към Бога може да ви даде неопетнен, възвишен характер, да ви даде възможност да влезете в Божието присъствие. А там Той пребъдва в непристъпна светлина. Небесният характер трябва да бъде изработен на земята; в противен случай той изобщо не може да бъде постигнат (Свидетелства към църквата. Т. 2, стр. 265, 266).",
      "Желанията за доброта и истинска святост са добри, докато се развивате. Ако спрете, с нищо не ви ползват. Добрите цели са праведни, но не носят никаква полза, докато не бъдат постигнати. Мнозина ще бъдат изгубени, докато се надяват и желаят да бъдат християни, но не правят никакви искрени усилия и затова, когато бъдат претеглени, ще се намерят леки. Волята трябва да се упражнява в правилна посока. Аз ще бъда християнин с цялото си сърце. Аз ще науча дължината, широчината, височината и дълбочината на съвършената Любов.",
      "Чуйте Христовите думи: „Блажени гладните и жадните за правда, защото те ще се наситят“. Достатъчно съкровища са приготвени от Христос за задоволяването на душата, която гладува и жадува за правдата (Свидетелства към църквата. Т. 2, стр. 266, 267)."
    ]
  },
  {
    "day": "8 февруари",
    "title": "МОРАЛНА НЕЗАВИСИМОСТ",
    "verse": "Затова: „Излезте изсред тях и отделете се - казва Господ. - И не се допирайте до нечисто; и Аз ще ви приема и ще ви бъда Отец, и вие ще ми бъдете синове и дъщери“ - казва всемогъщият Господ (2 Кор. 6:17,18).",
    "content": [
      "Много хора днес са забулили лицата си с було на симпатия към обичаите и практиките на света, които скриват от тях Божията слава. Бог искрено желае да държим очите си винаги насочени към Него, така че да не забелязваме вече привлекателността на нещата в този свят.",
      "Когато истината се практикува, стандартът се издига все по-високо и по-високо, докато се срещне с изискванията на Библията. Това ще доведе до борба с модата, обичаите, делата и философията на света. Светски влияния като морските вълни се блъскат с последователите на Христос, за да ги погълнат и откъснат от истинските принципи на Неговата кротост и благодат, но ние трябва да останем твърди за принципите си като скала. Това изисква морален кураж и тези, чиито души не са закрепени за вечната Скала, ще бъдат победени от светското течение. Можем да останем твърди само ако животът ни е скрит с Христос в Бога. Моралната независимост е пълна, когато се съпротивляваме срещу света. Чрез пълно предаване на Божията воля ще бъдем поставени нависоко и ще видим необходимостта от решително отделяне от обичаите и практиките на света. Не трябва да издигаме своя стандарт само малко по-високо от този на света, но трябва да направим разликата напълно очевидна.",
      "Не е лесно да се спечели безценното съкровище на вечния живот. Никой не може да го спечели и същевременно да живее по течението на света. Трябва да излезем от света, да бъдем отделени и да не се допираме до нечисто. Никой не може да се държи по светски начин, ако не е носен от водите на светския поток. Никой не би могъл да прогресира в посока към небето, ако не положи усилия. За да се извоюва победа, трябва да се държим здраво за Христос. Никой не трябва да гледа назад, но винаги нагоре, като печели благодат след благодат. Личното бдение е цената на сигурността.",
      "Краят на всичко е близо. Има нужда от хора, въоръжени и екипирани, за да се сражават за Бога (Свидетелства към църквата. Т. 6, стр. 146-148)."
    ]
  },
  {
    "day": "9 февруари",
    "title": "НЯКАКВИ ИДОЛИ ТУК?",
    "verse": "„Дечица, пазете себе си от идоли“ (1 Йоан 5:21).",
    "content": [
      "Всяко истинско Божие дете ще бъде пресято като зърно и в процеса на пресяването всяко мечтано удоволствие, което отвръща ума ни от Бога, трябва да бъде пожертвано. В много семейства полиците над камините, масите са изпълнени с дреболии и снимки (...) По този начин мислите, които трябва да бъдат насочени към Бога и небесните интереси, са отвличани от обикновени неща. Не е ли това разновидност на идолопоклонство? Средствата, похарчени за такива неща, не би ли трябвало да се използват за благословение на човечеството, за успокоение на страдащите, да се облекат голите, да се нахранят гладните? Не би ли трябвало да се прибавят към Божията съкровищница за ускоряване напредъка на Неговото дело, за установяване на царството Му на земята?",
      "Този въпрос е много важен и дали ще се избавите от идолопоклонството, зависи от вас. Благословение ще бъде дадено на душите ви, ако се подчините на думите, изговорени от Светия Израилев: „Да нямаш други богове освен Мене“. Мнозина се грижат за празни неща и се безпокоят за себе си, като посвещават време и мисли на ненужните дреболии, с които са изпълнени домовете им. Нужна им е Божията сила, за да се откъснат от излишната посветеност, защото всички тези цели, към които се стремят, са стремеж към идолопоклонство.",
      "Този, Който изпитва сърцата, желае да избави Своя народ от всеки вид идолопоклонство. Нека Словото на Бога, благословената капка на живота, заеме мебелите, които са препълнени с ненужни предмети. Използвайте парите си, за да се сдобивате с книги, които ще ви помогнат да разберете по-ясно настоящата истина. Вземете Божието Слово като съкровище и източник на безкрайна мъдрост и любов; това е Пътеводителят за небето (...)",
      "О, нека изследваме Писанията с молитвен дух в сърцата и дух на предаване на Господа! О, нека изпитаме собствените си сърца със свещ в ръка, а когато открием нишка, свързваща ни със света и отклоняваща ни от Бога, да я прекъснем веднага! Молете Бог да ви изяви всяко нещо, което отклонява мислите и чувствата ви от Него! Той е дал Своя свят закон като мярка за характера. Чрез този закон можете да видите и преодолеете всеки дефект във вашия характер. Ще сте способни да се отделите от всеки идол и да се свържете с трона на Бога чрез златната верижка на милостта и истината (Вести към младите, стр. 83, 84)."
    ]
  },
  {
    "day": "10 февруари",
    "title": "ИЗПИТВАЙ СЪРЦЕТО СИ",
    "verse": "„Изпитвайте себе си, дали сте във вярата; опитвайте себе си. Или за себе си не познавате ли, че Христос е във вас, освен ако сте порицани?“ (2 Кор. 13:5).",
    "content": [
      "Нищо не е по-коварно от измамливостта на сърцето. Богът на този свят заслепява и води към гибел. Сатана не представя всичките си изкушения наведнъж. Той прикрива тези изкушения с одеждата на доброто. Когато подмамените души направят първата стъпка, биват подготвяни за втората. Сатана дебне, за да види дали някой не се подхлъзва, за да тръгне по неговите стъпки.",
      "Съществува необходимост за усърдно себеизпитване и изследване в светлината на Божието Слово. Обновен ли съм в Христос, или все още сърцето ми е плътско, изпълнено с привидно благочестие? Ако направим всичко до времето на Божия съд и видим сърцата си в светлината, в която Господ ни вижда, ще открием всеки скрит грях, нечестие, всеки идол, който трябва да бъде пожертван. Молете се както никога преди (...) да не бъдете победени от сатанинските нападки, да не бъдете обладани от дух на невнимание, безразличие и суета.",
      "Един от греховете, характерни за последните дни, е, че изповядващите се за християни обичат удоволствията повече, отколкото Бога. Отнасяйте се честно към себе си. Търсете грижливо. Колко малко са тези, които след един изпит на вярност могат да погледнат нагоре към небето и да кажат: „Аз не обичам удоволствията повече от Бога“. Колко малко могат да кажат: „Мъртъв съм за света и когато Този, Който е животът ми, се появи, тогава аз ще се облека в слава“.",
      "Любов и благодат - това е безценна Божия милост! Много по-скъпоценна от хубаво злато; която издига и облагородява душата над всички други принципи. Тя насочва чувствата на сърцето към Небето. Докато тези около нас могат да бъдат заети със светската суета, търсещи глупави удоволствия, ние трябва да говорим за Небето, да търсим Спасителя и достигайки Го, да получим опрощение и мир, праведност и истинска святост. Общуването с Бога и небесните неща променя душата, докато тя се уподоби с Христос (Вести към младите, стр. 83, 84)."
    ]
  },
  {
    "day": "11 февруари",
    "title": "ИЗПИТВАЩИ ВЪПРОСИ",
    "verse": "„Кой ще възлезе на хълма Господен? И кой ще застане на Неговото свято място? Оня, който е с чисти ръце и с непорочно сърце, който не е предал на суета душата си и не се е клел на лъжа“ (Пс. 24:3,4).",
    "content": [
      "Душата, свързана с Христос (...) ще се бори срещу беззаконието и всяко сближаване с греха. С всеки изминал ден тя ще става все по-силна, а ярка светлина я осветява победоносно. Преминава от сила в сила.",
      "Нека никой не мами собствената си душа. Ако подхранвате гордост, себелюбие, честолюбие, тщеславие, амбиция, негодувание, несъгласие, горчивина, злословие, лъжа и измама, не притежавате Христос и Той не живее в сърцето ви (...) Трябва да имаме християнски характер, защото това ще пребъде (...)",
      "Разговорите между тези, които изповядват, че вярват в истината, не трябва да са повърхностни, за да не отпаднат в деня на изпитанието. Божиите избрани трябва да достигнат висок стандарт. Те трябва да бъдат свят народ, особен, избран род - ревностни за добри дела. Христос не умря за вас, за да получите вкусовете, навиците и страстите на светските хора. Само онзи, който насочва сърцето си към Небето, ще влезе през дверите на славата. И така, задайте си въпроса: Имам ли нещо против светските неща? Чисти ли са мислите ми? Дишам ли небесна атмосфера? Не лъха ли от мен миризма на нечистота? Усърден и посветен ли съм, когато служа на Бога с чистота и святост? Запитайте се искрено: „Божие дете ли съм, или не?“.",
      "Нуждаем се от реформация из основи във всичките ни църкви. Преобразяващата сила на Бога трябва да влезе в църквата. Не отлагайте деня за подготовка. Не заспивайте неподготвени, без масло в съдовете на светилниците си. Не оставяйте отговора на въпроса в опасна неопределеност. Запитайте се искрено: „Между спасените ли съм, или между изгубените? Ще издържа ли, или не?“. Само онзи, който има чисти ръце и сърце, ще издържи в онзи ден (Свидетелства към проповедниците, стр. 441-443).",
      "Привилегия за всяко Божие дете е да бъде истински християнин всеки миг; тогава ще има цялото небе на своя страна (Свидетелства към проповедниците, стр. 440, 441)."
    ]
  },
  {
    "day": "12 февруари",
    "title": "ИМАШ ЛИ СМЕЛОСТТА ДА БЪДЕШ РАЗЛИЧЕН?",
    "verse": "„Вие обаче сте избран род, царско свещенство, свят народ, люде, които Бог придоби, за да възвестява превъзходствата на Този, Който ви призова от тъмнината в Своята чудесна светлина“ (1 Петр. 2:9).",
    "content": [
      "Предупреждението, че Човешкият Син скоро ще дойде в небесните облаци, за мнозина е станало изтъркана история. Те са престанали да чакат. Егоистичен, светски дух, проявен в живота, разкрива сантименталността на сърцето, което казва: „Господарят ми се забави” (...)",
      "Същият дух на себелюбие, на приспособяване към практиките на света съществува в наше време, както бе и в дните на Ной. Мнозина от изповядващите, че са Божии деца, следват светски стремежи, и то с упоритост, която говори против онова, което изповядват. Те ще градят, садят, купуват и продават, ще ядат и пият, ще се женят и омъжват до последния миг на изпитанието. Това е състоянието на голям брой от нашият собствен народ (...)",
      "Душата ми скърби, като виждам големия духовен глад сред нас. Модата и обичаите на света, гордост, любов към удоволствия и външна изява, екстравагантност в облеклото, дома и имота - всичко това ограбва съкровищата на Бога, превръщайки в средства за самозадоволяване нещата, които трябва да се раздават, за да се използват в представяне на истинската светлина на света.",
      "Децата на светлината и деня не събират около себе си сенките на нощта и тъмнината, които обграждат слушателите на неправдата. Точно обратното, те стоят вярно на мястото, което им е определено като пазители на светлината, приемайки лъчи от Бога и изпращайки ги към онези, които са в тъмнина. Бог изисква Неговите деца да поддържат тази връзка, без да се докосват до злото, т.е. без да подражават на неговите практики.",
      "В този свят християните ще са „свят народ, особен“, прославящ Бога, Който ги е извикал „от тъмнината в таза чудна светлина“. Тази светлина няма да избледнее, но ще грее още по-ярко, докато напълно се развидели. Стряскащата истина, която ни е съобщавана в продължение на много години, е, че „Бог е близо, бъдете готови“. Тя е също толкова валидна, както и когато я чухме за първи път (Свидетелства към църквата. Т. 5, стр. 9-14)."
    ]
  },
  {
    "day": "13 февруари",
    "title": "ИЗКОРЕНИ ВСЯКО СЕМЕ НА СЪМНЕНИЕ",
    "verse": "„И тъй, не изпущайте дръзновението си, за което имате голяма награда. Защото ви е нужно търпение, та като извършите Божията воля, да получите обещаното (...) Ние обаче не сме от онези, които се дърпат назад, та се погубват, а от тези, които вярват, та се спасява душата им“ (Евр. 10:35-39).",
    "content": [
      "Видях, че сега сме във времето на пресяването. Сатана работи с пълна сила, за да изтръгне души от ръката на Спасителя и да ги принуди да поругаят Божия Син.",
      "Характерът се развива. Божиите ангели преценяват моралното ни достойнство. Бог изпитва и потвърждава Своите избрани. Следните думи са ми разкрити от ангела: „Внимавайте, братя, нека в сърцето на никого от вас няма зло или неверие, които да ви отделят от Бога. Но насърчавайте се един друг всекидневно, докато е още ден; нека никой от вас не бъде закоравен чрез измамите на греха; защото сме призовани за съучастници на Христос, ако удържим нашата увереност от начало до край”.",
      "Бог се разочарова, че някои от хората Му, които са вкусили от силата на Неговата благодат, говорят за съмненията си, като по този начин стават проводници на Сатана за всаждане на съмнения и в други умове.",
      "Когато семе на неверие и зло се посее и пусне корен, Сатана го подхранва всеки час, то процъфтява и става устойчиво. Едно добро зрънце, когато се посее, трябва да се храни, полива и да бъде обгърнато с грижи, защото всяко отровно влияние води до повяхване и смърт. Сатанинските усилия са много по-усърдни сега, отколкото когато и да било преди, защото той знае, че времето за заблудата е кратко.",
      "Божият народ ще бъде пресят като зърно в сито, докато плявата се отдели от чистото семе. Ние трябва, като гледаме Христовия пример, да следваме скромния образец (...)",
      "Беше ми показана наградата на светиите - безсмъртното наследство, а след това и колко много Божиите избрани бяха страдали заради истината и как смятаха небето за лесно достижимо. Те признаваха, че страданията в настоящото време не са въобще достойни да се сравнят със славата, която им се дава. Божият народ в тези последни дни ще бъде изпитан. Но скоро последното им изпитание ще настъпи и тогава те ще получат подаръка на вечния живот (Свидетелства към църквата. Т. 1, стр. 429-432)."
    ]
  },
  {
    "day": "14 февруари",
    "title": "ДУХОВЕН ВЕЛИКАН ИЛИ ДЖУДЖЕ",
    "verse": "„И тъй, възлюбени, като имате тези обещания, нека очистим себе си от всяка плътска и духовна нечистота, като се усъвършенстваме в святост със страх от Бога“ (2 Кор. 7:1).",
    "content": [
      "Бог отново утвърждава и поправя хората, които изповядват, че пазят закона Му. Изявява греховете им и показва неправдата им, защото желае да отдели всеки грях и зло от тях, така че да бъдат усъвършенствани и със страх от Бога, за да бъдат готови да умрат за Господа или да бъдат отведени в небето.",
      "Бог няма да приеме нищо различно от чистота и святост; едно петънце, една бръчка, един недостатък в характера завинаги ще ни затвори вратите на небето с всички негови богатства и слава (Свидетелства към църквата. Т. 2, стр. 453).",
      "Повечето изповядващи се за християни нямат представа за духовната сила, която могат да получат, ако бяха достатъчно амбициозни и усърдни да спечелят знание за небесните неща, отколкото за преходните и временни неща в този живот. Множествата, претендиращи, че са християни, се задоволяват с това да са духовни джуджета. Не са си поставили за цел да поставят на първо място Божието царство и Неговата правда; затова благочестието за тях е забулена тайна и не могат да я проумеят. Не познават Христос чрез изпитано знание (Свидетелства към църквата. Т. 2, стр. 266, 267).",
      "Божиите съкровища са приготвени за всички онези, които искрено, усърдно, с цялата си мисъл се посвещават на усъвършенстване на светостта си в страх от Бога. Сила, благодат, слава - са осигурени чрез Христос, за да бъдем доведени от служещите ангели до наследството на спасението. Никой не е толкова слаб, осквернен и грешен, че да не може да намери в Исус, Които умря за грешниците, сила, чистота, правда, при условие че този човек изостави греховете си, поеме по нов път и обърне цялото си сърце към живия Бог. Той го очаква, за да отнеме дрехата му с петната на греха и да го облече в блестящата одежда на праведността, като Му дарява и вечен живот. В Него той може да процъфти. Клоните му не ще повехнат, нито ще бъдат безплодни. Ако Му се подчинява, ще бъде изпълнен със Светия Дух, тогава ще ходи, както Той е ходил; ще преодолява всичко, за да бъде прославен, стоящ от дясната Му страна (Свидетелства към църквата. Т. 2, стр. 453, 454)."
    ]
  },
  {
    "day": "15 февруари",
    "title": "РАЗУМНИ ИЛИ НЕРАЗУМНИ?",
    "verse": "„Тогава небесното царство ще се оприличи на десет девици, които взеха светилниците си и излязоха да посрещнат младоженеца. А от тях пет бяха неразумни и пет разумни“ (Мат. 25:1, 2).",
    "content": [
      "Не трябва да се успокояваме, че като сме църковни членове, ще сме спасени, докато не даваме никакво свидетелство, че се променяме по Христовия образ, докато клоним към старите си навици и тъчем своята нишка с конците на светски идеи и обичаи.",
      "Десетте девици бдят през нощта на земната история. Всички изповядват, че са християни. Всички имат име, светилник; всички претендират, че служат на Бога. Всички очевидно бдят за Неговата поява. Но пет Го желаят, а другите пет ще бъдат изненадани неподготвени вън от празничната зала (Ривю енд Хералд, 31 октомври 1899).",
      "Ние, всеки един от нас спада или към разумните, или към неразумните девици. Мнозина няма да останат при нозете на Исус, за да Го опознаят. Те нямат представа за пътищата Му, не са подготвени за идването Му. Създават фалшива представа, че Го очакват. Не са тръпнели, нито са се молили за тази вяра, която работи с любов и пречиства душата. Живели са безгрижно, чули са истината и са се съгласили с нея, но никога не са я преживели. Маслото на благодатта не подхранва светилниците им, не са приготвени да влязат на сватбената вечеря на Агнето (Ривю енд Хералд, 31 октомври 1899).",
      "Не бъдете като неразумните девици, които приеха за даденост, че Божиите обещания са за тях, но без да следват Христовите повеления. Исус ни учи, че изповедта сама по себе си е нищо. „Ако някой иска да ме следва - казва Той - нека се отрече от себе си и носи кръста си всеки ден.“",
      "Когато издържаме изпита от Бога, ние се усъвършенстваме и очистваме; както огънят в пещта поглъща всеки примес и истинското злато на очистения характер се проявява. Тогава можем да заявим заедно с апостол Павел: „едно правя - като забравям задното и се простирам към предното, пускам се към прицелната точка за наградата на горното от Бога призвание в Христа Исуса“ (Ривю енд Хералд, 31 октомври 1899)."
    ]
  },
  {
    "day": "16 февруари",
    "title": "СЕГА - ВИНАГИ СЕГА",
    "verse": "„И тъй, бдете; защото не знаете нито деня, нито часа, в който Човешкият Син ще дойде“ (Мат. 25:13).",
    "content": [
      "Завръщането на Христос ще бъде като посред нощ, когато всички спят. Ще бъде добре за всеки един да сложи всички свои сметки в ред преди залеза на слънцето. Всички негови дела би трябвало да са правдиви и всички сделки между него и ближните му - справедливи. Всичкото нечестие, всички грешни практики би трябвало да се отстранят. Маслото на милостта би трябвало да е в съдовете на нашите светилници. Състоянието на душата, която има привидно благочестие, но е отречена от силата му, ще бъде окаяно; тя вика към Христос: „Господи, Господи!“, но няма образа Му на лицето си.",
      "Бог милостиво допуска дни на морално изпитание, време на проверка. Той ни приканва: „Търсете Господа, докато може да бъде намерен, викайте към Него, докато е близо”.",
      "Днес гласът на милосърдието вика и Исус привлича хора чрез връзките на Своята любов, но ще дойде ден, когато ще облече дрехата на справедливостта. Злото в света нараства с всеки изминат ден, но когато достигне до определена граница, книгата ще се затвори и съдът ще започне. Няма да има повече жертви за греха. Господ идва. Дълго време милостта бе подавала ръката на любовта, търпението, снизхождението към виновния свят. Поканата беше отправена: „Нека вземат от Моята сила.“  Но хората злоупотребиха с милостта и отхвърлиха благодатта Му.",
      "Защо Бог толкова дълго отлага Своето идване? Целият ангелски свят в небето очаква да изпълни последните си задължения към този изгубен свят. Така е, защото хората на остатъка, които изповядват, че имат масло в съдовете на светилниците си, не са се превърнали в горящи и искрящи светила в света. Така е, защото мисионерите са твърде малко.",
      "Всяка изминала седмица означава една седмица по-малко, всеки изминал ден ни приближава до определеното време на съда. Уви, твърде много хора имат само моментна религия - религия, зависеща от чувствата и ръководена от емоциите. „Който издържи докрай, ще бъде спасен.” Когато погледнете към вашите сърца, вижте - имате ли там маслото на милостта. Притежателите му ще се различават от всички останали във времето на съда (Ривю енд Хералд, 27 март 1894)."
    ]
  },
  {
    "day": "17 февруари",
    "title": "БДИТЕЛНОСТ ДОКРАЙ",
    "verse": "„Бдете, прочее, защото не знаете кога ще дойде Господарят на къщата - вечерта ли, или в среднощ, или когато пеят петлите, или заранта, да не би, като дойде неочаквано, да ви намери заспали“ (Марк 13:35, 36).",
    "content": [
      "Беше ми представена една група. Очите им бяха обърнати към небето и думите на техния Господ бяха на устата им: „Каквото ви казвам, казвам го на всички: Бдете!“ Пришествието се забавя, но зората накрая ще изгрее. Божиите избрани няма да се уморят, нито ще намалят усърдната си бдителност поради факта, че зората не настъпва във време, когато са я очаквали.",
      "Видях, че е невъзможно да се проявява съчувствие и интерес, когато има стремеж към света, а също така не може да се чака и бди, както Спасителят ни заповядва, когато целите ни са насочeни към увеличаване на земните притежания. Ангелът каза: „Те трябва да изберат само единия свят. За да получат небесното съкровище, трябва да заклеймят земното. Не могат да имат и двата свята“.",
      "Видях, че в миналото се е провеждало бдение след бдение. Следователно трябва ли да се бди денонощно? Да! Има голяма нужда от непрекъснато бдение, защото сега случаите са по-малко, отколкото преди извършването на първото бдение.  Ако бдяхме с непрестанно усърдие тогава, то колко повече сега се нуждаем от двойно по-голямо внимание във второто бдение. Преминаването на второто бдение ни довежда до третото и сега е непростимо да намаляваме бдителността си. Третото бдение изисква тройно усърдие. Ако станеш нетърпелив сега, губиш наградата. Дългата нощна тъмнина настъпва, но идването на зората милостиво се отлага, защото ако Господарят пристигне, твърде много ще бъдат намерени неподготвени. Бог не желае да погинат людете Му - това е причината за дългото Му забавяне.",
      "Разликата между тези, които обичат света, и онези, които обичат Христос, е толкова ясно забележима, че не може да не бъде видяна или да бъде объркана. Първите проявяват жив интерес и амбиция да си осигурят земно богатство, докато вторите нямат светско удобство, те свидетелстват с искреността си, бдителността и надеждата, която имат, заявявайки, че техният дом не е от този свят, те търсят по-добра родина - небесната (Свидетелства към църквата. Т. 2, стр. 192-194)."
    ]
  },
  {
    "day": "18 февруари",
    "title": "САМО ЕДИН СИГУРЕН ПЪТ",
    "verse": "„Бдете и молете се, за да не паднете в изкушение“ (Мат. 26:41).",
    "content": [
      "Какво да кажа, за да събудя Божия остатък? Предупреждавам всички, които изповядват Христовото име, да изпитват себе си и да направят пълно и цялостно изповядване на всичките си грехове, така че да могат с чисто сърце да се явят в съда и записващият ангел да може да напише „оправдан“ пред имената им. Братко мой, сестро моя, ако тези ценни благодатни моменти не се използват правилно, ти ще бъдеш без извинение. Ако не положиш специални усилия да се събудиш, ако не се покаеш с дълбока искреност, тези златни мигове скоро ще преминат, но ти ще се намериш недостатъчен (Свидетелства към църквата. Т. 1, стр. 263).",
      "В предупреждението: „Бдете и молете се!”, Исус ни показва единствения безопасен път. Нужно е да се бди. Нашите собствени сърца са измамливи, ръководим се от слабостта и деградиралото си естество, което Сатана възнамерява да унищожи. Може за момент да не стоим будни, но врагът никога не бездейства. Като познаваме денонощната му неуморна бдителност, нека не заспиваме, както правят някои, но да бдим и да бъдем трезвени. Влиянието на светския дух трябва да бъде отстранено, не трябва да има някакъв достъп до ума и сърцето (Свидетелства към църквата. Т. 5, стр. 409).",
      "Усърдно изучавайте собствените си сърца в светлината на вечността. Не скривайте нищо във вашето себеизпитване. Търсете! О, търсете заради живота си, не бъдете доволни от себе си и след това чрез вяра поискайте очистването чрез заслугите на Христовата кръв, за да отстраните петната от християнския си характер. Не се ласкайте или оправдавайте! Отнасяйте се със себе си според истината. И тогава, когато с вашите очи видите, че сте грешници, паднете съкрушени на колене в подножието на кръста. Исус ще ви приеме - грешни, каквито сте, и ще ви очисти с кръвта Си от вашата нечистота, и ще ви направи достойни за живот в общението на небесните ангели в чистото хармонично небе, където няма нищо фалшиво и дисхармонично, но всичко е здраве, щастие и радост (Свидетелства към църквата. Т. 2, стр. 81).",
      "Този свят е тренировъчно училище за преминаване в по-висшето училище; този живот е подготовка за живота, който предстои да дойде. Тук трябва да се подготвим за влизането ни в небесните дворове. Тук трябва да приемем, да повярваме и да живеем истината, за да бъдем подготвени за дома, където светиите ще светят (Свидетелства към църквата. Т. 8, стр. 200)."
    ]
  },
  {
    "day": "19 февруари",
    "title": "ВЯРА, КОЯТО ДЕЙСТВА",
    "verse": "„А краят на всичко е наближил; и тъй, живейте разумно и трезвено, за да се предавате на молитва“ (1 Петр. 4:7).",
    "content": [
      "Вярвате ли, че краят на всичко е много близо, че сцените на историята се разиграват бързо? Ако е така, изявете вярата си чрез своите дела. Човек изявява всичката вяра, която има. Някои мислят, че имат голяма вяра, но дори да имат някаква, тя е мъртва, защото не е подхранвана от дела. „Вярата, когато е сама без дела, е мъртва”. Твърде малко са онези, които имат действителна вяра, която работи с любов и очиства сърцето. Но всички, които са счетени за заслужаващи вечния живот, трябва да добият морална пригодност за него. „Възлюбени, сега ние сме Божии синове и все още не е явно какво ще бъдем, но знаем, че когато това се изяви, ние ще бъдем подобни Нему и ще го видим, както е. И всеки, който има тази надежда в себе си, очиства (...)“ Това е работата, която ви предстои.",
      "Трябва да преживеете умъртвяването на „аз”-а и да живеете в Бога. „Ако бъдем възкресени с Христос, търсете горните неща, където Исус стои отдясно на Бога.“ Не трябва да обръщаме внимание на това какво казва „аз“-ът. Гордост, себелюбие, егоизъм, скъперничество, подчинение на страстите, любов към света, злоба, подозрение, ревнивост - трябва да бъдат победени и характерът - осветен завинаги. Когато Христос се яви, няма да поправи тези зли черти и тогава да даде морална достатъчност за небето. Подготовка за всичко трябва да бъде направена преди идването Му. Би трябвало мисълта за това: „Що да сторя, за да се спася?“, „Какво трябва да направя, за да бъда одобрен от Бога?“, да е предмет на разсъждения, изучаване и усилено търсене.",
      "Когато сме изкушавани да роптаем, да критикуваме, да изпадаме в безпокойство, да се дразним, наранявайки онези, които са около нас, и по този начин наранявайки нашата собствена душа, нека си зададем дълбокия, потресаващ въпрос: „Ще стоя ли без петно и бръчка пред Божия престол?”. Единствено безгрешните ще бъдат там. Нито един няма да бъде в небето, когато сърцето му е изпълнено със смет от земята. Всеки дефект от морален характер трябва да бъде премахнат, всяко петно - изчистено чрез пречистващата Христова кръв и всички лишени от любов черти на характера – преодолени (Свидетелства към църквата. Т. 1, стр. 704, 705)."
    ]
  },
  {
    "day": "20 февруари",
    "title": "ПАЗЕТЕ СЕ ОТ САТАНИНСКИТЕ ПРАТЕНИЦИ",
    "verse": "„А Духът изрично казва, че в послешните времена някои ще отстъпят от вярата, и ще слушат измамни духове и бесовски учения“ (1 Тим. 4:1).",
    "content": [
      "Фанатизъм от всякакъв род се ширеше, след като измина времето на 1844 г. Случилото се в миналото ще се повтори. В бъдеще сатанинските суеверия ще приемат нова форма. Фалшиви неща ще бъдат представяни по приятен и привлекателен начин. Лъжливи учения, покрити с мантията на светлината, ще бъдат представени пред Божиите избрани. Така Сатана ще се опита да измами, ако е възможно, и самия остатък. Много влияния, водещи към бездната, ще се проявят, умовете ще бъдат омаяни.",
      "Грехове от всякакъв род, подобни на онези, които съществуваха сред предпотопните хора, ще бъдат разпространени, за да подчиняват човешки умове под силата на злото. Възвеличаване като бог, човешка воля без ограничения, съвет на нечестиви - това са нещата, които Сатана използва като средства за постигане на целта си. Той ще използва ума на тези, които му се покоряват, за да прокара плановете си. Най-мъчителната от всички мисли е, че под влияние на измамите му хората ще имат привидно благочестие, без да е свързано с Бога. Като Адам и Ева, които ядоха от плода на дървото за познаване на доброто и злото, така и сега мнозина ще се хранят с измамливите хапки на греха.",
      "Сатанинските пратеници разпространяват лъжливи теории в привлекателна форма, както Сатана скри в Едемската градина своята идентичност от първите ни родители, като говори чрез змията. Тези агенти втълпяват в човешките умове това, което в действителност е пълна заблуда. Хипнотичното въздействие на Сатана ще бъде оказано върху онези, които се обръщат от просто разбираемото Божие Слово, за да почитат басните.",
      "Онези, на които им е открита най-голяма част от истината, Сатана най-усърдно се опитва да впримчи. Той знае, че ако успее да ги измами, ще облекат греха в дрехата на праведността под негов контрол и така ще ги отвлече от правия път.",
      "Ще кажа на всички: Бдете, защото като светъл ангел Сатана ходи сред събранията на работниците християни във всяка църква, опитвайки се да привлече членовете на своя страна. Казано ми е да предупредя Божия народ: „Не се мамете; Бог не е за подиграване“ (Гал. 6:7) (Свидетелства към църквата. Т. 8, стр. 292-294)."
    ]
  },
  {
    "day": "21 февруари",
    "title": "ПРИКРИТИ ИЗКУШЕНИЯ",
    "verse": "„Аз зная, че подир моето заминаване ще навлязат между вас свирепи вълци, които няма да жалят стадото; и от самите вас ще се издигнат човеци, които ще говорят извратено, та ще отвличат учениците след себе си“ (Деяния 20:29,30).",
    "content": [
      "Бог не отминава Своя народ и не избира някой човек тук, а друг там като единствени, които заслужават да узнаят истината за Него. Не дава нова светлина, която да се противопоставя на вродената в естеството вяра. При всяка по-сериозна промяна хората заявяват, че са прави.",
      "Някой приема нова и оригинална идея, която не изглежда да е в противоречие с истината. Живее с нея, докато вижда привлекателността и важността ѝ, защото Сатана има силата да втълпява тази фалшива представа. Накрая тази идея се превръща в център, около който се върти всичко, и тя не може да търпи нищо, което не е в съгласие с нея, докато истината не бъде изтласкана от сърцето.",
      "Предупреждавам ви да бъдете внимателни спрямо тези странични въпроси, чиято цел е да обърнат умовете ви от истината. Грешката никога не е безобидна. Тя няма нищо общо със светлината и носи само объркване и разногласия.",
      "Има хиляди скрити изкушения, приготвени за онези, които притежават светлината на истината; единствената безопасност за нас е да не приемаме никое ново учение, никое ново тълкувание на Словото, преди да сме се посъветвали с опитни братя. Представете го пред тях със скромност и усърдна молитва; и ако видят, че няма никаква светлина в него, нека го отхвърлят.",
      "Сатана е постоянно зает и ние имаме твърде малка представа за активността и майсторството му. Божиите представители трябва да бъдат подготвени да противостоят на това изкусно зло. Тогава Сатана ще бяга от страх. Той знае много по-добре от нас, че можем да ограничим влиянието му и лесно да го победим, ако издържим и се изправим срещу него. Чрез Божествена сила и най-слабият светия е много по-силен от лукавия и от всички демони, а когато премине през изпитанието, ще е доказал своята превъзходна сила. Затова Сатана се приближава до нас тихомълком, действията му са прикрити, изкушенията - замаскирани. Не се осмелява да се покаже открито, за да не могат задрямалите сили на християнина да се събудят и той да отправи към Бога своите молитви (Свидетелства към църквата. Т. 5, стр. 291-294)."
    ]
  },
  {
    "day": "22 февруари",
    "title": "ЗАЩО ИСУС ЗАБАВЯ ИДВАНЕТО СИ",
    "verse": "„Това само казвам, братя, че останалото време е кратко“ (1 Кор. 7:29).",
    "content": [
      "Божиите ангели във вестите си към човеците казват, че времето е много кратко. Такова е представено и на мен. Вярно е, че времето продължи повече, отколкото очаквахме, когато тази вест бе прогласена. Нашият Спасител не се завърна толкова рано, колкото се надявахме. Но дали няма да се изпълни Господната дума? Да, ще се сбъдне. Би трябвало да помним, че Божиите обещания и предупреждения са условни.",
      "Бог е оставил на Своя народ задача, която трябва да бъде изпълнена на тази земя. Третата ангелска вест трябваше да бъде прогласена, умовете на вярващите трябваше да бъдат насочени към небесното светилище, в което влезе Христос, за да ходатайства за Своя народ. Реформата, свързана със съботата, трябваше да бъде осъществена. Нарушаването на Божия закон - да бъде поправено. Вестта трябва да бъде прогласена с висок глас, така че всички жители на земята да имат възможност да чуят предупреждението. Представителите на Божия народ трябва да очистят душите си чрез подчинение на истината, за да бъдат подготвени да стоят без грях пред Него при идването Му.",
      "Ако адвентистите след голямото разочарование през 1844 г. държаха твърдо за вярата си, следваха напълно откритото провидение на Бога, приемайки третата ангелска вест и чрез силата на Светия Дух я прогласяха на света, Господ щеше да работи мощно заедно с усилията им, работата щеше да е завършена и Христос щеше да е дошъл, за да връчи наградата на Своя народ.",
      "Но съмнение и неразбирателство последваха периода на разочарованието и много адвентисти се отказаха от вярата си. Така работата бе възпрепятствана и светът бе оставен в тъмнина.",
      "В продължение на 40 години неверие, роптания и бунт държаха древния Израил далеч от ханаанската земя. Същите грехове задържат днешния Израил да не влезе в небесния Ханаан. В нито един от двата случая Божиите обещания не бяха лъжливи. Неверието, склонността към света, злото в душите на Божиите избраници, са нещата, които ни задържат в този свят на грях и мъка толкова много години (Избрани вести. Т. 1, стр. 67-69)."
    ]
  },
  {
    "day": "23 февруари",
    "title": "КРАЙНА ЦЕЛ",
    "verse": "„А сам Бог на мира да ви освети напълно; и дано се запазят непокътнати духът, душата и тялото ви без порок, до пришествието на нашия Господ Исус Христос“ (1 Сол. 5:23).",
    "content": [
      "Когато апостол Павел пише: „А сам Бог на мира да ви освети напълно”, не окуражава братята си да се стремят към един непостижим стандарт; не се моли да получат благословения, които Бог не благоволи да даде. Той знае, че онези, които ще посрещнат Христос, трябва да имат чист и свят характер (Въздържание, стр. 54).",
      "Ако адвентистите от седмия ден практикуваха това, което изповядват като вяра; ако бяха искрени здравни реформатори, щяха да бъдат свидетели пред света, пред ангели и пред човеци; щяха да са много по-заинтересовани за спасението на онези, които не познават истината.",
      "Огромни промени би трябвало да се забелязват сред хората, които казват, че очакват скорошното завръщане на Исус. Здравната реформа би трябвало да извърши между нас такава работа, каквато все още не е осъществена. Тук е мястото да се осъзнаят онези, които ядат месо, които все още консумират животинска плът и увреждат физическото, умственото и духовното си здраве. Много от тях, които по въпроса за месото са полуобърнати, ще напуснат средата на Божия народ и никога няма да се върнат обратно (Съвети върху здравето, стр. 575).",
      "Контролиращата сила на апетита ще доведе до рухването на хиляди, но ако те биха преодолели тази своя слабост, щяха да получат морална сила, за да извоюват победа над всички останали изкушения на Сатана. Но онези, които са роби на апетита, ще пропаднат в изграждането на съвършен християнски характер. Непрекъснатото вършене на беззаконие от човеците в продължение на 6000 години ги е довело дотам да жънат плодове на слабост, болка и смърт. Колкото повече се приближаваме до свършека, толкова повече ще нарастват и изкушенията на Сатана относно апетита, като ще стават и все по-трудни за преодоляване (Съвети върху здравето, стр. 574).",
      "Отново и отново ми бе показано, че Бог непрестанно се опитва да установи в нас първия модел - да живеем от естествените продукти на земята. Сред тези, които очакват завръщането на Господа, яденето на месо ще бъде отказано, консумацията на животинска плът ще престане да бъде част от диетата им. Винаги в съзнанието си трябва да пазим Божия замисъл и да се опитваме постоянно да работим за него (Съвети върху здравето, стр. 450)."
    ]
  },
  {
    "day": "24 февруари",
    "title": "НЯМА ВРЕМЕ ЗА ДЕЛАТА НА НЕЧЕСТИВИЯ",
    "verse": "„Прочее, понеже всичко това ще се стопи, какви трябва да сте вие в свято живеене и в благочестие, като очаквате и копнеете за идването на Божия ден“ (2 Петр. З:11,12).",
    "content": [
      "Важно е всеки един от нас да знае каква атмосфера обгражда собствената му душа: дали е сътрудник на врага на праведността и несъзнателно върши делата му, или, като е взел игото на Христос, върви по Неговия път.",
      "Сатана би бил много доволен, ако някой или всички са в ръцете му, за да ги използва като средство за отслабване доверието на брат в брата, сеейки разногласия сред онези, които изповядват, че вярват в истината. Лукавият най-успешно може да постигне целта си посредством онези, които твърдят, че са приятели на Христос, но не Го следват и не работят в редиците Му.",
      "Сега е време на Божията подготовка. Няма време да говорим с неверие или да вършим делата на нечестивия. Нека всеки един се пази да не би да погуби вярата на други, сеейки семената на злото - ревност, разединение; защото Бог чува думите и съди не от декларациите какви сме или не сме, но единствено по плодовете и мотивите на нашите действия (...)",
      "Все още четирите вятъра се задържат, докато Божиите слуги не бъдат подпечатани с печат на челата си. След това земните сили ще се приготвят за последната велика битка. Колко внимателно трябва да изживеем този период на изпитание! Колко нужно е съвестно да изпитваме себе си!",
      "Трябва да бъде постигнато дисциплиниране на духа, чистота на сърцето и на мисълта. Това е много по-скъпо от блестящ талант, тактичност или знание. Съвсем обикновен ум, обучен да се подчинява на „така казва Господ“, е по-добре подготвен за Божието дело, отколкото тези, които имат големи възможности, но не ги използват правилно. Някои хора може да се гордеят с познанията си за светските неща, но ако нямат понятие за истинския Бог, за Христос - Пътят, Истината и Живота, са напълно невежи и знанието им ще погине заедно с тях. Земното знание е сила; но знанието за Словото, което има преобразяващо влияние върху човешкия ум, е вечно (Ривю енд Хералд, 27 ноември 1900)."
    ]
  },
  {
    "day": "25 февруари",
    "title": "ПОСЛЕДНАТА АКЦИЯ НА САТАНА",
    "verse": "„Дечица, последно време е; защото както сте чули, че иде Антихрист, и понеже сега има много антихристи, от това знаем, че е последно време“ (1 Йоан 2:18).",
    "content": [
      "Врагът се подготвя за последната си атака срещу църквата. Така се е прикрил от погледа ни, че мнозина не вярват, че съществува, а още по-трудно е да бъдат убедени в удивителната му сила и активност.",
      "Човекът - пленник на Сатана - по естество е склонен да следва предложенията му и да върши това, което той му заповядва. Няма в себе си сила да се противопостави на злото и да го победи. Само ако чрез вяра Христос живее в него, може да се осмели и да застане срещу този ужасен враг. Всички други средства за защита са напълно безполезни. Единствено чрез Христос сатанинската сила може да се преодолее. Това е важна истина, която всеки трябва да проумее. Лукавият е зает във всеки момент, опитвайки тук и там, обикаляйки по земята, като търси кого да погълне. Но настойчивата молитва, продиктувана от вяра, ще смаже усърдните му усилия (...)",
      "Сатана се надява да включи остатъка от Божия народ в общата поквара, която превзема земята. С приближаването на Христовото завръщане той става все по-решителен и целеустремен, за да ги погуби. Мъже и жени ще проповядват, че им е разкрита светлина за дадено откровение, чието течение ще има за цел да се измести вярата от старите основи. Техните учения няма да издържат изпита на Божието Слово, но въпреки това души ще бъдат подмамени. Лъжливи слухове ще бъдат разпространявани и някои ще бъдат оплетени в тези мрежи (...) Не можем да бъдем бдителни срещу всяка форма на измама, затова Сатана постоянно следи да отдалечи човека от истината (...)",
      "Някои хора нямат твърдост на характера. Те са като пластелинена топка, която може да бъде смачкана във всякаква форма, каквато бихме си представили. Тази слабост, нерешителност, неработоспособност трябва да се преодолее. Истинският християнски характер е непобедим при каквито и да било обстоятелства. Трябва хората да имат морален гръбнак, с който да устояват на ласкателства, подкупи или заплахи.",
      "Бог е поставил граници, които Сатана не може да преодолее. Нашата най-свята вяра е тази защита; и ако растем във вярата, ще бъдем в безопасност под крилата на Всемогъщия (Свидетелства към църквата. Т. 5, стр. 294-297)."
    ]
  },
  {
    "day": "26 февруари",
    "title": "ПРЕЗ ПОРТИТЕ НА НЕБЕТО",
    "verse": "„С вяра Енох бе преселен, за да не види смърт (...) понеже преди неговото преселване беше засвидетелствано за него, че е бил угоден на Бога“ (Евр. 11:5).",
    "content": [
      "Живеем в покварен век (...) Деградацията изобилства и затова любовта на мнозинството охладнява все повече. Енох ходи по Бога 300 години. Сега краткостта на времето изглежда е мотив да се търси праведност. Необходимо ли е ужасите на Божия ден да ни бъдат изявени, за да ни накарат да вършим правда? Случаят с Енох е пред нас. Стотици години той ходи по Бога. Също като нас живееше в зъл век, когато моралната нечистота се ширеше навсякъде около него, но въпреки това възпита ума си на посветеност и чистота. Неговите размишления бяха за небесните неща. Обучаваше ума си да върви по този път и спечели Божието одобрение (…)",
      "Енох беше изкушаван също като нас. Живееше в общество не по-малко враждебно и неморално от това, в което и ние живеем. Атмосферата, която го заобикаляше, бе пропита с греховност и корупция също както нашата; и въпреки това животът му бе свят. Той бе неопетнен от властващата греховност на своя век. Така и ние можем да останем чисти и неосквернени. Енох бе представител на светиите, които живеят сред опасностите и покварата на последните дни. Заради верността в покорството си към Бога бе преобразен (Свидетелства към църквата. Т. 2, стр. 121, 122).",
      "„Блажени чистите по сърце, защото те ще видят Бога.“ В продължение на 300 години Енох търсеше чистотата на сърцето, за да може да бъде в хармония с Небето. През тези три века той вървя с Бога. Ден след ден жадуваше за по-близка връзка, по-близка и все по-близка ставаше връзката му с Бога, докато Той го взе при Себе Си. Стоеше на прага на вечния живот, само една стъпка го делеше от земята на благословението. И сега вратите се отвориха широко и ходенето с Бога, започнало на земята, продължи; Енох премина портите на светия град - първият от човеците, който влезе там (...)",
      "Бог ни призовава да имаме такава връзка с Него. Светостта на характера на тези, които ще бъдат изкупени при завръщането на Господа, трябва да бъде като тази на Енох (Свидетелства към църквата. Т. 8, стр. 331)."
    ]
  },
  {
    "day": "27 февруари",
    "title": "ВИДЕНИЕТО Е СИГУРНО",
    "verse": "„Защото видението се отнася към едно определено бъдеще време, не бърза към изпълнението си и няма да излъже; ако и да се бави, чакай го, защото непременно ще дойде, няма да закъснее“ (Авак. 2:3).",
    "content": [
      "Вярата, която укрепяваше Авакум и всички святи и праведни в този ден на дълбоко изпитание, е същата, която укрепява и Божия народ днес. В най-тъмните часове, при отчайващи обстоятелства, вярващият християнин можа да запази душата си твърда при Източника на всичката светлина и сила. Ден след ден чрез вяра в Бога надеждата и куражът му ще бъдат подновявани. В служенето за Бога няма място за обезверяване, колебание, страх. Той ще направи много повече, отколкото са очакванията на онези, които Му се доверяват. Ще им даде мъдростта, която техните нужди изискват.",
      "За изобилната благодат, приготвена за всяка изкушавана душа, апостол Павел дава красноречиво свидетелство. Дадено му бе Божественото уверение: „Доволно ти е Моята благодат; защото силата Ми в немощ се показва съвършена“. С благодарност и увереност изпитаният слуга отговаря на Бога: „И тъй, с преголяма радост по-добре ще се похваля с немощите си, за да почива на мене Христовата сила. Затова намирам удоволствие в немощ, в укори, в лишения, в гонения, в притеснения за Христос; защото когато съм немощен, тогава съм силен“ (2 Кор. 12:9,10).",
      "Трябва да ценим и да се грижим за вярата, за която пророци и апостоли свидетелстваха - вярата, която се държи за Божиите обещания и очаква изпълнението им в точното им време и по определения от Бога начин. Сигурното свидетелство на пророчеството ще се срещне с окончателната си реализация при завръщането на нашия Бог и Спасител Исус Христос като Цар на царете и Господ на господарите. Времето, през което трябва да чакаме, може да изглежда дълго, душата може да е потискана от обезкуражаващи обстоятелства, в много от които увереността, с която са приети, може да бъде подлъгана, но нека заедно с пророка, който се опитва да окуражи Юдея в момент на несравнимо отчаяние, уверено да заявим: „Господ е в светия Си храм; нека цялата земя замлъкне пред Него“.",
      "Нека винаги помним чудната вест: „Защото видението се отнася към едно определено бъдеще време, но бърза към изпълнението си и няма да излъже; ако и да се бави, чакай го, защото непременно ще дойде, няма да закъснее (…) Праведният ще живее чрез вяра” (Пророци и царе, стр. 386-388)."
    ]
  },
  {
    "day": "28 февруари",
    "title": "СИГУРНО УБЕЖИЩЕ",
    "verse": "„Защото, ето, Господ излиза от мястото Си, за да накаже жителите на земята за беззаконието им; И земята ще открие кървите си, и не ще покрие вече убитите си“ (Ис. 26:21).",
    "content": [
      "Бързо и сигурно, почти всеобщо унищожение идва върху жителите на градовете заради нестихващия разцвет на неморалността. Властващата поквара не може да бъде описана от никой човек. Всеки ден ни разкрива пресни доказателства за престъпност, предателство и измама; всеки ден доказва поквареността на сърцата, грубостта и беззаконието, безразличието към човешкото страдание; бруталната сатанинска развала на човешкия живот.",
      "Нашият Господ е Бог на милосърдието. Чрез търпеливо страдание и нежно внимание Той надвива над нарушенията на закона Му.  Господ дълго търпи хората и покварата на градовете, милостиво ни предупреждава, за да ни спаси от Своя гняв. Но идва време, когато молбите към човеците да показват милост, никога повече няма да се чуят. Условията, установени в обществото и по-специално в големите градове във всички страни, гръмко прогласяват, че часът на Божия съд идва. Краят на всички неща, опетнени от земната поквара, наближава. Ние сме пред прага на кризата на вековете. Бързо и в определен ред Божиите присъди ще следват една след друга - огън и кръв, земетресение, война и кръвопролитие.",
      "Бурята на Божия гняв нараства и само онези, които издържат, които отговорят на милостивата покана,  ще бъдат осветени чрез послушание на закона на божествения Управител. Праведният ще бъде скрит чрез Христос в Бога, докато Божият гняв премине. Нека думите на душата бъдат:",
      "„Друго прибежище аз нямам,",
      "безпомощна душата ми на Тебе уповава.",
      "О, не ме оставяй сам,",
      "но подкрепи и утеши ме.",
      "Скрий ме, о, Спасителю,",
      "докато отмине бурята житейска;",
      "и заведи душата ми в покоя",
      "на пристана небесен“",
      "(Пророци и царе, стр. 275-278)."
    ]
  },
  {
    "day": "29 февруари",
    "title": "",
    "verse": "",
    "content": []
  },
  {
    "day": "1 март",
    "title": "ПРЕДСТОЯЩАТА КРИЗА",
    "verse": "„Уви за оня ден! Защото денят Господен наближи, и ще дойде гибел от Всесилния“ (Йоил 1:15).",
    "content": [
      "Пророчествата, които великият АЗ СЪМ е дал в Своето Слово, обединяват връзка след връзка веригата на събитията от вечността в миналото към вечността на бъдещето, като ни посочват къде се намираме във времето и какво трябва да очакваме в бъдеще. Това пророчество, предсказано като предстоящо, е намерило своята пълна реализация върху страниците на човешката история и трябва да сме абсолютно сигурни, че онова, което все още не е станало действителност, ще се изпълни на свой ред.",
      "Днес знаците на времето показват, че стоим на прага на велики и тържествени събития. Живеем в тревожен свят. Пред очите ни се изпълняват пророчества, изречени от Спасителя относно събитията, които трябва да предшестват Неговото идване:",
      "„И ще чуете за войни и военни слухове. Защото ще се повдигне народ против народ и царство против царство; и на разни места ще има глад и трусове“.",
      "Динамиката на събитията от настоящото време възбужда изключителен интерес. Управители и държавници, хора, заемащи доверени постове и власт, мислещи мъже и жени от всички класи са съсредоточили вниманието си върху развоя на събитията около нас. Наблюдават отношенията, които съществуват между отделните народи. Следят напрежението, което завладява всеки земен елемент и осъзнават, че нещо велико и решаващо ще се случи скоро, че светът е на границата на изумителна криза.",
      "Библията и само Библията е тази, която осветява нашите стъпки. В нея са разкрити последните заключителни сцени от историята на нашия свят и грохотът от тяхното приближаване принуждава земята да трепери и куражът на човеците се превръща в страх (Пророци и царе, стр. 536, 537).",
      "Днес хора и нации са изпитвани чрез ръката на Онзи, Който не допуска никаква грешка. Всеки един от нас по собствен избор определя съдбата си и Бог гарантира изпълнението на обещанията Си (Пророци и царе, стр. 536).",
      "Християните сериозно трябва да се подготвят за онова, което скоро ще постигне и изненада света, и тази подготовка трябва да направят чрез старателно изучаване на Божието Слово и искрен стремеж да подчинят живота си единствено на волята Му, ясно изразена в Неговия свят закон (Пророци и царе, стр. 626)."
    ]
  },
  {
    "day": "2 март",
    "title": "ЛЕЧЕНИЕ НА ДУШИ, БОЛНИ ОТ ГРЯХ",
    "verse": "„Защо да бъдете още бити, че се бунтувате повече и повече? Вече всяка глава е болна и всяко сърце изнемощяло; от стъпалото на ногата дори до главата няма в никое тяло здраво място, но струпеи и посинения, и гноясали рани, които не са изстискани, нито превързани, нито облекчени с масло“ (Ис. 1:5,6).",
    "content": [
      "Има лекарство за душата, болна от грях. Това лекарство е в Исус. Скъпоценен Спасител! Благодатта Му е достатъчна и за най-слабия; най-силният също трябва да има от нея, или ще загине.",
      "Видях как тази благодат може да се получи. Отиди в скришната си стаичка и там съвсем сам помоли Бога: „Сърце чисто сътвори в мене, Боже, и дух свят обновявай вътре в мен“. Бъдете възможно най-искрени, бъдете откровени. Също като Яков, борете се в молитва настоятелно. Трябва да направите усилие.",
      "Потърсете Господа с цялото си сърце. Елате с ревност и когато почувствате искрено, че без Божията помощ ще загинете, когато зажаднеете за Него, както еленът жадува за водните потоци, тогава Господ ще ви подкрепи незабавно. Тогава мирът ви ще надмине всяко разбиране. Ако очакваш спасение, трябва да се молиш. Не бъди забързан и небрежен в молитвите си. Отдели време. Изпроси от Бога да изработи у теб цялостна промяна, така че плодовете на Духа Му да обитават в теб и да можеш да светиш с лъчи на светлина в света. Не бъди за препъване или проклятие в Божието дело, но за помощ и благословение. Ако Сатана ви нашепва, че не можете да се наслаждавате на пълно и свободно спасение, не му вярвайте!",
      "Видях, че е привилегия за всеки християнин да се наслаждава на действието на Божия Дух. Сладък небесен мир ще обхване ума и ще обичате да размишлявате за Бога и за небето. Ще се наслаждавате в славните обещания на Неговото Слово.",
      "Ако изповядващите се за християни обичаха Исус повече, отколкото света, щяха да обичат да говорят за Него - най-големия ни Приятел - в Когото са съсредоточени най-възвишените им чувства. Той ще им дойде на помощ, когато почувстват окаяното си състояние. Когато са слаби и силно притиснати от греха, ще се обръщат към Него. Той ще премахне товара им на вина и грях и ще преобърне изцяло насоката на чувствата им. Нещата, които някога са обичали, сега ще намразят, и това, което са мразили, сега ща заобичат. Случила ли се е тази велика промяна в теб? (Свидетелства към църквата. Т. 1, стр. 158-160)."
    ]
  },
  {
    "day": "3 март",
    "title": "НОВ ЖИВОТ",
    "verse": "„Истина, истина ти казвам, ако се не роди някой от вода и Дух, не може да влезе в Божието царство. Роденото от плътта е плът, а роденото от Духа е дух. Не се чуди, че ти рекох: Трябва да се родите отгоре“ (Йоан 3:5-7).",
    "content": [
      "Всеки, който се стреми да достигне небето чрез собствените си дела, като пази закона, се опитва да извърши невъзможното. Няма никаква сигурност за онзи, който просто прилага една законническа религия - това е форма на святост без съдържание. Християнският живот не е видоизменяне или подобряване на старото, но пълно преобразяване на естеството. Има смърт за греха и „аз“-а, и един нов живот. Тази промяна може да се осъществи само чрез ефективното действие на Светия Дух.",
      "Човек може да не е в състояние да посочи точното време или място, или да проследи всички обстоятелства в процеса на обръщането, но това не доказва, че не е обърнат. Чрез средства, невидими като вятъра, Христос постоянно работи върху сърцето. Малко по малко, може би несъзнателно за получателя, се натрупват впечатления, които имат за цел да привлекат душата при Христос. Изведнъж, когато Духът дойде с по-директен призив, душата с радост се предава на Исус. За мнозина това се нарича внезапно обръщане, но то е резултат от продължителното убеждаване на Светия Дух - дълго и търпеливо влияние.",
      "Въпреки че самият вятър е невидим, той поражда ефекти, които могат да се видят и почувстват. Така че работата на Духа върху душата ще се разкрие във всяко действие на онзи, който е изпитал спасяващата Му сила. Когато Божият Дух завладее сърцето, Той преобразява живота. Грешните помисли се отхвърлят, злите дела се изоставят; обич, смирение и мир заемат мястото на гнева, враждата и съпротивата. Радост заема мястото на тъгата и изражението на лицето отразява светлината на Небето. Никой на вижда ръката, която повдига товара, нито съглежда светлината, възлязла от небесните дворове. Благословението идва, когато чрез вяра душата се предава на Бога. Тогава силата, която никое човешко око не може да види, създава ново същество по Неговия образ.",
      "Невъзможно е за ограничения човешки ум да схване процеса на изкуплението. Неговата тайна надвишава възможностите на човешкото познание, но въпреки всичко онзи, който преминава от смърт към живот, разбира, че то е една небесна действителност. Само началото на изкуплението можем да познаем тук чрез личен опит, но резултатът му ще се простира до вечността (Копнежът на вековете, стр. 172, 173)."
    ]
  },
  {
    "day": "4 март",
    "title": "ВЪРХЪТ НА ПРИОРИТЕТИТЕ В ЖИВОТА",
    "verse": "„Но първо търсете Неговото царство и Неговата правда; и всичко това ще ви се прибави“ (Мат. 6:33).",
    "content": [
      "Това е първата и най-голяма цел - небесното царство, Христовата правда. Другите цели, определени да бъдат достигнати, трябва да бъдат второстепенни спрямо тази.",
      "Сатана иска да представи пътя на светостта като много труден, докато пътеките на светските удоволствия са постлани с цветя. Изкусителят ще иска да подреди света с удоволствията му и да го представи пред вас с примамлива, но фалшива красота. Гордостта е една от най-силните черти на покварените ни естества и той знае, че по този начин може успешно да ни привлече. Чрез своите пратеници той ще ви ласкае. Вие ще получите похвала, която да задоволи гордостта ви и ще поощри у вас самолюбието и себеоценяването, и ще се замислите, че с тези преимущества и влечения ще е много трудно за вас да излезете от света, да се отделите, за да станете Христови. Имайте предвид, че земните удоволствия имат край и че това, което посеете, също и ще пожънете. Твърде ценни ли са за теб личните влечения, способности или таланти, за да не бъдат отдадени на Бога - Автора на твоето съществуване, Който се грижи за теб всеки миг. Твърде ценни ли са за теб качествата ти, че да не можеш да ги отдадеш на Него?",
      "Младите твърдят, че се нуждаят от нещо, което да съживява и забавлява ума. Забелязах, че има интерес към индустрията, удовлетворение от преследване на живот на ползотворност. Някои все още настояват, че трябва да имат нещо, към което умът може да се обърне за облекчение и ободряване сред грижите и тежкия труд. Християнска надежда е точно това, от което имаме нужда. За вярващия религията ще се окаже утешител, сигурен водач към Извора на истинското щастие. Младите трябва да изучават Божието Слово и да се отдават на размишления и молитва, за да разберат, че свободните им мигове не могат да бъдат по друг начин по-добре оползотворени.",
      "Млади приятели, трябва да отделите време, за да проверите дали сте в Божията любов. Бъдете усърдни да направите влечението и избора си безопасни (Свидетелства към църквата. Т. 1, стр. 502, 503).",
      "„Първо търсете Божието царство и Неговата правда.“ Направете това първо и последно. Търсете най-искрено да познаете Онзи, Чието правилно познание е вечен живот. Христос и правдата Му е спасението на душата (Принципи на християнското възпитание, стр. 484)."
    ]
  },
  {
    "day": "5 март",
    "title": "СКЪПОЦЕННИЯТ БИСЕР НА НЕБЕТО",
    "verse": "„Небесното царство прилича още и на търговец, който търсеше хубави бисери, и като намери един скъпоценен бисер, отиде, продаде всичко, което имаше, и го купи“ (Мат. 13:45,46).",
    "content": [
      "Самият Христос е скъпоценният бисер.  Христовата правда е също като чиста, бяла перла, няма никакъв дефект или петно. Никое човешко дело не може да повиши цената на великия, скъпоценен Божи дар. Той е без недостатък. „В Христос са скрити всички извори на мъдрост и знание“ (Кол. 2:1). Той „стана за нас мъдрост от Бога, и правда, и освещение, и изкупление“ (1 Кор. 1:30). Всичко, което може да задоволи нуждите и копнежите на човешката душа за този свят и за света, който трябва да дойде, се намира в Христос. Нашият Изкупител е такъв скъпоценен бисер.  В сравнение с Него всички други неща, взети заедно, могат да бъдат счетени за измет.",
      "Но в притчата скъпоценният бисер не е представен като подарък. Търговецът го купи, като продаде всичко, което имаше. Мнозина поставят под въпрос значението на това, тъй като Христос е представен в Писанията като подарък. Той е подарък, но само за онези, които безрезервно отдават себе си - душа, тяло и дух - на Него. Трябва да отдадем себе си на Христос, да живеем живот на доброволно послушание към всичките Му изисквания. Всичко, което сме, всички таланти и способности, които притежаваме, са Господни, за да се посветят в служене на Него. Когато Му се отдадем изцяло, Христос, с всичките небесни съкровища, отдава Себе Си за нас. По този начин получаваме скъпоценния бисер.",
      "На пазара, където управлява Божията милост, скъпоценният бисер е представен като купен без пари и без цена. От този пазар всички могат да получат небесни съкровища. Съкровищницата със скъпоценностите на истината е отворена за всички.  С много обич и искреност гласът на Спасителя ни кани: „Съветвам ви да си купите от Мене злато, пречистено в огън, за да се обогатите“ (...) Както бедните, така и богатите могат да си купят спасение, но никакво земно богатство не може да го осигури. То се получава чрез искрено послушание, чрез отдаване себе си на Христос като Негова изкупена собственост.",
      "Не можем да заслужим спасението си, но трябва да го търсим с толкова голям интерес и постоянство, като сме готови да оставим всичко в света заради него (Поученията на Христос, стр. 115—117)."
    ]
  },
  {
    "day": "6 март",
    "title": "ХРИСТОС - ЕДИНСТВЕНИЯТ СПАСИТЕЛ",
    "verse": "„Който ни избави от властта на тъмнината и ни пресели в царството на Своя възлюбен Син. В Него имаме изкуплението си, опрощението на греховете“ (Кол. 1:13,14).",
    "content": [
      "Независимо кой си или какъв е бил животът ти, можеш да се спасиш единствено по начина, който Бог е определил. Трябва да се покаеш; да паднеш безпомощен върху скалата Исус Христос. Трябва да почувстваш нуждата си от лекар и да приемеш единственото лекарство за греха - кръвта на Христос. Това лекарство може да бъде получено само чрез покаяние пред Бога и вяра в нашия Господ Исус Христос.  Христовата кръв ще бъде от полза само за онези, които почувстват нужда от пречистващата ѝ сила.",
      "Каква превъзходна любов и снизхождение е това, че когато нямахме никакво желание за Божествената милост, Христос желаеше да предприеме нашето изкупление! Но великият ни Лечител изисква от всяка душа послушание.",
      "Можем да се ласкаем, че нашият морален характер си е бил съвършен и нямаме нужда да се смиряваме пред Бога като обикновени грешници. Но трябва да разберем, че можем да влезем в живота, който Бог ни дарява по абсолютно същия начин, по който може да влезе и най-големият грешник. Трябва да се отречем от собствената си правда и да настояваме да ни се вмени Христовата правда. За сила сме изцяло зависими от Христос. „Аз“-ът трябва да умре. Трябва да признаем, че всичко, което имаме, дължим на превъзходните богатства на Божията благодат. Нека словото на сърцата ни е: „Не на нас, о, Господи, не на нас, но на Твоето име отдаваме слава заради милостта и истината Ти”.",
      "Искрената вяра е последвана от любов, а любовта - от послушание. Всички сили и желания на обърнатия човек са поставени под контрола на Христос. Духът Му е възстановяваща сила, която превръща в божествен образ всички, които желаят да Го приемат.",
      "„Който е роден от Бога, не върши грях“. Той чувства, че е изкупен с Христовата кръв и е обвързан чрез най-сериозен обет да прослави Бога с тялото и духа си, които са Божии. В него любовта към греха и „аз“-а са отхвърлени. Всеки ден той пита: „Що да въздам на Господа за всичките Му благодеяния към мен?“. Господи, какво изискваш от мен да направя? (Свидетелства към църквата. Т. 5, стр. 218-220)."
    ]
  },
  {
    "day": "7 март",
    "title": "ПРОВЕРКА ЗА СЕБЕ СИ",
    "verse": "„Вкусете и вижте, че Господ е благ; Блажен оня човек, който уповава на Него“ (Пс. 34:8).",
    "content": [
      "Как да познаем за себе си Божията доброта и любов? Псалмистът не ни казва: „Чуйте и познайте, прочетете и познайте, вярвайте и познайте“, но: „Вкусете и вижте, че Господ е благ“. Вместо да разчитате на думите на някой друг, проверете го за себе си.",
      "Опитността е познание, което произтича от проверен опит. Изпитаната религия е тази, от която се нуждаем сега. Много хора имат теоретични познания за религиозната истина, но никога не са почувствали обновяващата сила на небесната благодат върху собствените си сърца. Те вярват в Божия гняв, но на практика не полагат никакви усилия, за да го избегнат. Вярват в небето, но не правят никаква жертва, за да го получат. Знаят че има едно лекарство за греха, но не го използват. Познават правдата, но нямат никакъв стремеж към нея. Цялото им познание няма да послужи за нищо друго, освен да увеличи осъждането им. Никога не са вкусили и разбрали от личен опит, че Господ е благ.",
      "Да станеш ученик на Христос означава де предадеш личността си на Исус и да Го следваш при всякакви обстоятелства - добри или лоши. Всяко себеугаждане, което спъва религиозния ни живот, трябва да бъде премахнато. Ще положим ли практически усилия, ще направим ли жертви, пропорционални на достойнството на целта, определена да бъде постигната?",
      "Всяка духовна връзка, която създаваме, макар и ограничена, упражнява някакво влияние върху нас. Степента, до която се поддаваме на това влияние, ще бъде отчетена чрез мярката на близостта, постоянството на общението, любовта и благоговението ни към онези, към които сме се привързали духовно. Така, чрез запознаване и общуване с Христос, можем да станем като Него, единствения безгрешен пример.",
      "Общение с Христос - това е толкова неизразимо ценно! Да се наслаждаваме на такова общение е привилегия за нас, ако Го потърсим, ако направим жертва, за да си Го осигурим (Свидетелства към църквата. Т. 5, стр. 221-223).",
      "Така във възможностите на всеки е чрез лична опитност да провери и „потвърди с печата си, че Бог е истинен“ (Йоан 3:33). Той може да засвидетелства: „Нуждаех се от помощ и я намерих в Исус. Всяка нужда бе задоволена, душевният ми глад бе задоволен. Вярвам в Исус, защото лично за мен Той е небесен Изкупител. Вярвам в Библията, защото съм открил, че тя е Божият глас за моята душа“ (Свидетелства към църквата. Т. 8, стр. 321)."
    ]
  },
  {
    "day": "8 март",
    "title": "ПОДАНИЦИ НА НЕБЕТО",
    "verse": "„Затова вие не сте вече странни и пришелци, но сте съграждани на светиите и членове на Божието семейство“ (Ефес. 2:19).",
    "content": [
      "Исус казва: „Ето, ида скоро“. Трябва винаги да пазим в съзнанието си тези думи и да действаме така - като поклонници, които наистина очакват своя Господ да дойде скоро, подготвени и живеещи на тази земя като чужденци (Свидетелства към църквата. Т. 5, стр. 266).",
      "Всяко средство на благодат ще бъде използвано старателно, така че Божията любов все по-изобилно и по-изобилно да владее в душите ни, за да можем да се утвърдим съвършено в искреност и без петно от грях до Христовия ден; като бъдем изпълнени с плодовете на правдата. Твоят християнски живот трябва да приеме жизнена и устойчива форма. Можеш да се стремиш към високия стандарт, поставен пред теб в Писанията, и трябва да го сториш, ако желаеш да си Божие дете. Не можеш да останеш статичен; ако не се развиваш, ще отпаднеш.",
      "Желаеш ли да имаш ограничен християнски растеж или искаш да отбележиш здрав напредък в небесния живот? Божието дете трябва да израсне в пълния ръст на мъж или жена в Христос. В това израстване няма ограничения.",
      "Някои, които трябва да бъдат силни и установени в Христос, са като бебета в разбирането и опитността си за действията на Божия Дух. След години на опитност те са способни да схванат само началните принципи от грандиозната система на вяра и учение, които изграждат християнската религия. Не схващат онова съвършенство на характера на този, който ще получи похвалата: „Хубаво, добри и верни слуго!”",
      "Имаме да печелим големи победи и да загубим едно небе, ако не ги завоюваме. Плътското сърце трябва да бъде разпнато на кръста, защото неговият стремеж е да ни води към морална разруха, чийто край е смърт. Молете се могъщата сила на Светия Дух да падне като електрически ток върху обхванатата от безразличието душа, като причини във всеки нерв да трепне нов живот, възстановявайки целия човек от неговото мъртво земно плътско състояние към духовно съживление. По този начин ще станете участници в духовното естество и с душите си ще отразявате образа на Онзи, чрез чийто рани ние се изцелихме (Свидетелства към църквата. Т. 5, стр. 264-267)."
    ]
  },
  {
    "day": "9 март",
    "title": "ПО-ПЪЛНО ПОЗНАНИЕ",
    "verse": "„А това е вечен живот, да познаят Единия истинен Бог, и Исус Христос, Когото Си изпратил“ (Йоан 17:3).",
    "content": [
      "Само чрез опознаване на Бога можем да се приготвим да Го посрещнем при идването Му. Но много от онези, които изповядват, че вярват в Христос, не познават Бога. Имат само повърхностна религия; ето защо не знаят как да се доверяват, как да постъпват и живеят. Не знаят какво представлява необезпокояваната любов или какво означава да ходиш чрез вяра. Не могат да разберат, че техният дълг е да получат, за да могат да обогатят други.",
      "Светът с неговото мъдруване не познава Бога. Мнозина са говорили с красноречие за Него, но разсъжденията им не са довели хората по-близо до Господа, защото самите те не са свързани в жизнена нужда от Него. Като се представят за мъдри, те глупеят. Познанието им за Бога е непълно (Ривю енд Хералд, 3 февруари 1903).",
      "Не бихме могли с търсене да открием Бога, но Той ни се е разкрил в Своя Син, Който е сияние на славата на Отец и изявеният образ на Неговата личност. Ако желаем богопознание, трябва да сме христоподобни. Живеенето на чист живот в Христос като личен Спасител ще донесе на вярващия по-високо и по-чисто разбиране за Бога (За да Го познавам, стр. 9).",
      "Христос е съвършено откровение на Бога. „Никой никога не е видял Отец - казва Той - Единородният на Отец, Който е в лоното на Отец, Той Го изявява“. Само чрез познаване на Христос можем да познаем и Бога. И като Го гледаме, ще бъдем преобразени по Неговия образ, подготвени да Го посрещнем, когато дойде.",
      "Сега е времето да се подготвим за завръщането на нашия Господ. Готовността да Го посрещнем не може да бъде постигната за някакъв кратък миг. За да се подготвим за тази тържествена сцена, трябва да проявяваме бдително очакване, едно внимание, придружено с искрена работа. Така Божиите деца ще Го прославят. Сред трудните житейски сцени гласовете им ще се чуват да говорят думи на кураж, надежда и вяра. Всичко, което имат и са, е предадено в служене за Господаря. Така те се подготвят да посрещнат Господа; и когато Той дойде, ще кажат с радост: „Този е нашият Бог; чакахме Го и Той ще ни спаси. Ще се възрадваме и ще тържествуваме в спасението Му“ (Ривю енд Хералд, 3 февруари 1903)."
    ]
  },
  {
    "day": "10 март",
    "title": "НАЙ-ВИСШИЯТ МЕТОД НА ПОСРЕДНИЧЕСТВО",
    "verse": "„Вижте каква любов е дал нам Отец, да се на речем Божии чада; а такива и сме. Затова светът не познава нас, защото Него не позна“ (1 Йоан. З:1).",
    "content": [
      "Каква любов, каква неизмерима любов е това, щом такива, каквито сме - грешници и чужденци - можем да бъдем върнати обратно при Бога и да бъдем осиновени в Неговото семейство! Можем да се обръщаме към Него с любящото име: „Отче наш“.",
      "Всичката бащинска обич, предавана от поколение на поколение чрез проводника на човешките сърца, всички извори на нежност, отворили се в човешките души, не са нищо друго освен едно малко поточе към безбрежния океан, ако трябва да се сравни с неизмеримата, неизчерпаема Божия любов. Езикът не може да го изрече, перото не може да го опише. Можеш да размишляваш върху това всеки ден от твоя живот; можеш да изследваш старателно Писанията, за да го схванеш; можеш да извикаш всяка сила и възможност, дадени ти от Бога, в стремежа си да осмислиш любовта и състраданието на нашия Небесен Баща; и пак отвъд ще има неизчерпаемо много. Можеш да изучаваш тази любов с векове, но пак никога няма да можеш да схванеш дължината и широчината, дълбочината и височината на Божията любов в отдаването на Единородния Си Син да умре за света. Самата вечност няма да може никога да го разкрие напълно. Но пак, като изучаваме Библията и като размишляваме върху живота на Христос и изкупителния план, всички тези теми ще ни се разкриват все повече и повече (Свидетелства към църквата. Т. 5, стр. 739, 740).",
      "Христос дойде, за да открие на света, че Бог е Бог на любовта, пълен с милост, нежност и състрадание (Свидетелства към църквата. Т. 5, стр. 738, 739).",
      "Добре е да отделяме всеки ден по един час за размишление, като преразглеждаме отново живота на Христос от яслите до Голгота. Трябва да го обхванем стъпка по стъпка и нека въображението ни схваща всяка сцена нагледно, особено заключителните случки от земния Му живот. Като съзерцаваме по този начин ученията и страданията Му и необятната Му жертва за спасението на човешката раса, можем да подсилим вярата си, да надградим любовта си и да станем по-дълбоко обгърнати с духа, поддържан от нашия Спасител. Ако желаем да бъдем накрая спасени, всички трябва да научим урока на покаяние и вяра в подножието на Кръста. При съзерцанието на Христос на кръста всичко благородно и нежно у човека трябва да се изяви и да откликне (Свидетелства към църквата. Т. 4, стр. 374)."
    ]
  },
  {
    "day": "11 март",
    "title": "ИЗИСКВА СЕ СВАТБЕНА ДРЕХА",
    "verse": "„А царят, като влезе да прегледа гостите, видя там един човек, който не беше облечен в сватбена дреха. И каза му: „Приятелю, ти как си влязъл тук, без да имаш сватбена дреха?“ (Мат. 22:11,12).",
    "content": [
      "Чрез сватбената премяна в притчата е представен чистият, непорочен характер, който истинските Христови последователи трябва да притежават. „На нея се позволи да се облече в светъл и чист висон без петно и бръчка“ (Откр. 19:8). За тази премяна Писанията казват, че „е праведността на светиите“ (Ефес. 5:27). Христовата правда, безукорният Му характер са нещата, които чрез вяра са вменени на всички, които Го приемат като свой личен Спасител.",
      "Бялата одежда на невинността бе носена от нашите първи родители, когато бяха поставени от Бога в Едем.  Но когато грехът навлезе и те прекъснаха връзката си с Него, светлината, която ги обгръщаше, ги напусна.  Човек не може да направи нещо, за да възстанови изгубената си дреха на невинността.  Единствено правдата, която сам Исус ни е осигурил, може да ни направи способни да се явим и да останем в Божието присъствие. С тази одежда на Своята правда Той ще облече всяка каеща се, вярваща душа.  Тази дреха е изтъкана на небесен стан и няма в себе си дори нишка от човешко изобретение. Христос в човешкото Си естество изработи съвършен характер, който и ни предлага, за да ни го вмени. „Всичката ни правда е като омърсена дреха“ (Исая 64:6). Всичко, което можем да сторим, е омърсено от греха. Но Божият Син „се яви да носи греховете. В Него няма грях“ (1 Йоан 3:5).",
      "Чрез съвършеното Си послушание Той направи възможно за всяко човешко същество да се покорява на Божиите заповеди. Когато представим себе си на Исус, сърцето се слива с Неговото сърце, волята прелива в Неговата воля, умът става едно с Неговия ум; ние живеем Неговия живот. Това означава да се пременим с одеждата на Неговата правда. Тогава, когато Господ ни погледне, ще види не одеждата от смокинови листа, не голотата и уродливостта на греха, но Своята собствена дреха на правдата, която е съвършено покорство на закона на Йехова (Поученията на Христос, стр. 310—312)."
    ]
  },
  {
    "day": "12 март",
    "title": "РАДОСТ В ПОСЛУШАНИЕ",
    "verse": "„Копнях за Твоето спасение, Господи; и законът Ти е моя наслада“ (Пс. 119:174).",
    "content": [
      "Истинският християнин не би се оплаквал никога, че Христовото иго е тежко. Той счита служенето на Христос за най-истинската свобода. Божият закон е наслада за него. Вместо да се старае по някакъв начин да принизи към себе си Божествените заповеди и да ги приспособи към недостатъците си, постоянно ще копнее да се извиси до нивото на тяхното съвършенство.",
      "Това преживяване трябва да имаме и ние, ако искаме да бъдем подготвени да устоим в Божия ден. Сега, докато изпитанието продължава, докато гласът на благодатта все още се чува, е времето за нас да отмахнем всякаква неправда.",
      "Бог ни е осигурил достатъчно много средства, за да можем да стоим съвършени в славата Му, като не ни липсва нищо, за да се подготвим в очакване на Неговото второ идване. Готов ли си? Облякъл ли си сватбената премяна? Тази премяна няма да покрива никога измама, нечистота, поквара или лицемерие. Очите на Бога са върху теб.  Можем да скрием греховете си от очите на хората, но не можем да прикрием нищо от погледа на Създателя.",
      "Бог не пожали Собствения Си Син, но Го предаде на смърт заради нашите престъпления и Го възкреси отново за наше оправдание. Чрез Исус можем да представяме молбите си пред Трона на благодатта. Чрез Исус такива, каквито сме недостойни, можем да получим всички духовни благословения. Идваме ли при Него, за да имаме живот? (Свидетелства към църквата. Т. 5, стр. 220, 221).",
      "Божията воля е изразена в повеленията на Неговия свят закон и принципите на този закон са принципи и на небето. Божиите ангели не достигат до никакво друго по-високо познание освен до познанието за Божията воля и изпълнението ѝ с най-висша служба, в която са вложени силите им.",
      "Но в небето служенето не се осъществява със законнически дух. Когато Сатана се разбунтува срещу закона на Йехова, мисълта за съществуването на закон дойде за ангелите почти като пробуждане на нещо, за което не бяха и помисляли. В служенето си те не са като слуги, а като синове. За тях послушанието не е тежка работа на слуга. Любовта към Бога превръща служенето им в радост. Така също и във всяка душа, в която обитава Христос, Надеждата на славата, се повтарят думите Му: „Наслаждавам се да върша волята Ти, Боже мой; наистина Твоят закон е в сърцето ми“ (Проповедта на планината, стр. 109)."
    ]
  },
  {
    "day": "13 март",
    "title": "ОФОРМЕНИ В БОЖИЯТА РАБОТИЛНИЦА",
    "verse": "„Или не знаете, че вашето тяло е храм на Светия Дух, който е във вас, когото имате от Бога? И вие не сте свои си, защото сте били с цена купени; затова прославете Бога с телата си и с душите си, които са Божии“ (1 Кор. 6:19,20).",
    "content": [
      "Ние не сме свои си. Изкупени сме със скъпа цена, дори със страданията и смъртта на Божия Син. Ако можехме да разберем и напълно да осъзнаем това, щяхме да усещаме огромна отговорност, която щеше да мотивира отношение за поддържане на възможно най-доброто здравословно състояние, за да можем да представим пред Бога едно съвършено служене.",
      "Наистина вярваме, че Христос идва скоро. Не се съмняваме, нито пък сме се съмнявали, че ученията, които държим днес, са настояща истина, и че сме близо до съда. Приготвяме се да посрещнем Онзи, Който, придружен от ангелска свита, трябва да се яви в небесните облаци, за да даде на верните и оправданите окончателния дар - досег с вечността. Когато Той дойде, няма да ни очиства от греховете ни; нито ще премахва недостатъците в характерите ни, нито ще ни лекува от слабостите в темперамента и нрава ни. Той работи за нас сега и тази дейност ще бъде завършена преди това време.",
      "Когато Господ дойде, онези, които са свeти, ще си бъдат пак свeти. Онези, които са запазили телата и умовете си в святост, в освещение и благородство, тогава ще получат най-накрая достъп до вечността. Но тези, които не са оправдани, не са осветени, не са очистени, ще си останат завинаги такива. Никаква дейност няма да се извърши за тях, за да премахнат недостатъците си и да им се дадат свeти характери.  Всичко това трябва да се направи в тези часове на проверка. Сега е времето, когато тази работа е определена да се изпълни за нас.",
      "В момента сме в Божията работилница. Мнозина от нас са като неодялани камъни от каменоломна. Тъй като сме приели дълбоко Божията истина, влиянието ѝ ни засяга. Тя ни въздига и премахва от нас всеки недостатък и грях. Така сме подготвяни да видим Царя в Неговата красота и накрая да се присъединим към небесните ангели в царството на славата. Тук е мястото, където тази работа е определена да се извърши за нас, където тела и души ще се подготвят за вечността (Свидетелства към църквата. Т. 2, стр. 354-356)."
    ]
  },
  {
    "day": "14 март",
    "title": "ФИЗИЧЕСКО ЗДРАВЕ И БЛАГОРОДНА МИСЪЛ",
    "verse": "„Възлюбени, умолявам ви, като пришълци и чужденци на света, да се въздържате от плътски страсти, които воюват против душата“ (1 Петр. 2:11).",
    "content": [
      "Мнозина считат този текст за предупреждение само против разпуснатост. Той забранява всяко вредно задоволяване на апетита и страстите. Всеки извратен апетит се превръща във воюваща сласт. Апетитът ни бе даден с добра цел, а не да се превърне в служител на смъртта, като се изврати и така се изроди в „страсти, които воюват срещу душата“. Наставлението на апостол Петър е най-прямото и силно предупреждение срещу употребата на стимуланти и наркотици. Тези зависимости могат да бъдат поставени сред страстите, които упражняват пагубно влияние върху морала на характера (Въздържание, стр. 54).",
      "Нека никой, който претендира за святост, не се отнася с равнодушие към телесното здраве, да не се ласкае, че невъздържанието е незначителен грях, който не би могъл да засегне духовността му. Съществува тясна връзка между физическото и моралното естество. Стандартът за добродетел е издиган или принизяван чрез физически навици. Излишното ядене дори на най-добрата храна ще предизвика болезнено състояние на моралните чувства. И ако храната не е от най-здравословната, резултатът ще бъде още по-пагубен. Какъвто и да е било навик, който не способства за здравословно действие в човешката система, принизява по-висшите и по-благородните способности. Угаждането но апетита увеличава животинските наклонности, като им дава надмощие над умствените и духовните сили (Съвети върху здравето, стр. 67).",
      "Силата на изкушението за угаждане на апетита може да се измери само чрез неизразимата агония на Спасителя по време на онзи дълъг пост в пустинята. Той знаеше, че угаждането на извратения апетит ще притъпи до такава степен човешките възприятия, че светите неща няма да могат да бъдат различени. Ако силата на извратения апетит бе толкова силна върху човешкия род, че можеше да го покори под властта си, а Божият Син заради човека трябваше да издържи пост в продължение на шест седмици, каква задача стои пред християнина за овладяване на апетита?! Все пак, въпреки че борбата е трудна, човек би могъл да победи. С помощта на същата тази небесна сила, устояля на най-суровото изкушение, измислено някога от Сатана, всеки може да бъде пълен победител в борбата си със злото, за да носи и в края в небесното царство корона на победител (Диета и храна, стр. 167)."
    ]
  },
  {
    "day": "15 март",
    "title": "СЕИТБА И ЖЪТВА НА ЖИВОТ",
    "verse": "„Но отбягвай младежките страсти; и заедно с тия, които призовават Господа от чисто сърце, следвай правдата, вярата, любовта, мира“ (2 Тим. 2:22).",
    "content": [
      "Само малко време, прекарано в отдаване на младежки удоволствия, мили млади приятели, ще произведе реколта, която ще вгорчи целия ви живот; един час на безразсъдство, поддаване на изкушение само веднъж може да преобърне целия ход на живота ви в погрешна посока. Можете да имате само една младост - направете я полезна. Ако веднъж отстъпите, никога няма да можете да се върнете, за да поправите грешката си.",
      "Сатана се преобразява в светъл ангел и се приближава до младите със специалните си изкушения и успява да ги отклони стъпка по стъпка от пътя на дълга. Той е описван като обвинител, измамник, лъжец, мъчител и убиец. Дело на Сатана е да те изкушава, твое е решението да се поддадеш. Не е във възможностите на цялото сатанинско войнство да принуди изкушаваните да съгрешат. Няма никакво извинение за греха (Свидетелства към църквата. Т. 4, стр. 622, 623).",
      "Изкушението не е грях. Исус беше свят и чист и пак бе изпитан във всичко, както сме и ние, и то със сила и мощ, която човек никога няма да бъде призован да понесе. С успешното Си устояване на изкушението Той ни остави светъл пример, който трябва да следваме точно по Неговите стъпки. Ако сме самоуверени и чувстваме себе си праведни, ще бъдем оставени да изпаднем под силата на изкушението; но ако гледаме на Исус и Му се доверяваме, измолваме за помощ сила, която е победила врага на бойното поле, и при всяко изкушение Той ще ни даде изходен път. Когато Сатана се устреми срещу нас, трябва да посрещнем изкушенията му с щита на Духа, а Исус ще ни бъде Помощник и ще издигне за нас знаме срещу него (Свидетелства към църквата. Т. 5, стр. 426).",
      "Една грешна черта на характера, едно подхранвано грешно желание накрая ще неутрализира силата на евангелието. Трудностите на дълга и удоволствията на греха са нишките, с които Сатана връзва хората в капана си. Онези, които по-скоро ще умрат, отколкото да съгрешат, са единствените, които ще се намерят верни (Свидетелства към църквата. Т. 5, стр. 53).",
      "Младите биха могли да имат толкова твърди принципи, че и най-силните сатанински изкушения да не ги отделят от верността им (Свидетелства към църквата. Т. 3, стр. 472)."
    ]
  },
  {
    "day": "16 март",
    "title": "ХАРАКТЕРЪТ, КОЙТО НЕБЕТО ОДОБРЯВА",
    "verse": "„Никой да не презира твоята младост; но бъди на вярващите пример в слово, в поведение, в любов, във вяра, в чистота“ (1 Тим. 4:12).",
    "content": [
      "Исус, Величието на небето, е оставил пример за младите. Той се е трудил в работилницата в Назарет за ежедневния Си хляб. Бил е покорен на родителите Си и не е претендирал да разполага с времето Си, нито да следва собствената Си воля. Чрез живот на лесно себеугаждане младежът никога не би могъл да достигне истинско съвършенство като човек или християнин. Бог не ни обещава лекота, почести или богатство в Неговото служене; но ни уверява, че всички необходими благословения ще бъдат наши; „с преследвания“ и в света, който идва, “вечен живот”. Христос няма да приеме друго, освен пълно посвещение в служене за Него. Това е урокът, който всеки един от нас трябва да научи.",
      "Познаваме примери за подкрепящата сила на твърдия религиозен принцип.  Зейналият лъвски ров не успя да отклони Даниил от всекидневните му молитви, нито ужасната пещ принуди Седрах и приятелите му да се поклонят на Навуходоносоровия идол. Млади хора, кoито имат здрави принципи, не само ще се въздържат от удоволствия, няма да се поддадат на болка.  Независимо от неприятностите, те ще се опълчват смело даже и срещу лъвовете в ямата или ще се изправят пред нагорещената ужасна пещ, отколкото да бъдат намерени неверни пред Бога. Изследвайте характера на Йосиф. Добродетелта бе жестоко изпитана, но триумфът ѝ бе пълен. Във всяко отношение благородният младеж удържа на изпитанието. Същият непоклатим, висок принцип се прояви при всеки изпит. Господ беше с него и Неговата дума беше закон (Свидетелства към църквата. Т. 5, стр. 42, 43).",
      "Онези, които изучават Библията, се съветват с Бога и разчитат на Исус, ще бъдат способни да постъпват мъдро във всяко време и при всякакви обстоятелства. Добри принципи ще бъдат илюстрирани в реалния им живот.  Само ако позволите истината за това време да бъде сърдечно приета и да стане основа на характера ви, тя ще произведе твърдост на целта, върху която примaмките на удоволствието, капризът на традицията, съблюдаването на обичаите в света, собствените шумни протести на сърцето за себеугаждане са безсилни да ви повлияят. Съвестта трябва първо да се просветли и волята да се доведе до подчинение. Любовта към истината и праведността трябва да царуват в душата и тогава ще се изгради характер, който Небето ще одобри (Свидетелства към църквата. Т. 5, стр. 43)."
    ]
  },
  {
    "day": "17 март",
    "title": "ИЗКАЧВАНЕ ПО СТЪЛБАТА НА ПЕТЪР",
    "verse": "„То по самата тази причина положете всяко старание и прибавете на вярата си добродетел, на добродетелта си благоразумие, на благоразумието си себеобуздание, на себеобузданието си твърдост, на твърдостта си благочестие, на благочестието си братолюбие, и на братолюбието си любов“ (2 Петр. 1:5-7).",
    "content": [
      "Насочете младежите към стълбата на Петър, състояща се от осем кръга, като ги поставите не на най-горния кръг, но на най-долния. Насърчете ги с искрена молба да се изкачат до самия връх.",
      "Христос е стълбата. Основата е положена твърдо на земята в човешкото Му естество; най-горният кръг достига Божия трон в Неговото небесно естество. Човешкото естество на Христос обхваща падналата човешка същност, докато небесната Му природа се държи здраво за Божия трон. Ние сме спасени, като изкачваме кръг след кръг по стълбата и гледаме към Исус, като се прилепяме към Него; докато изкачваме стъпка след стъпка, ще достигнем до висотата на Христос. Така че вяра, добродетел, знание, въздържание, святост, братолюбие и милосърдие са кръговете от стълбата. Всички тези привлекателни качества трябва да бъдат изявени в Христовия характер; „защото, като вършите тия добродетели, никога няма да изпаднете. Понеже така ще ви се даде голям достъп до вечното царство на нашия Господ и Спасител Исус Христос“ (Свидетелства към църквата. Т. 6, стр. 147).",
      "Не бива да смятаме, че трябва да чакаме усъвършенстване първо на едно качество преди развиването на някое друго. Не, те трябва да се изграждат заедно; през всеки ден от живота си трябва да усъвършенстваме благородните качества, да разкриваме тяхната пълнота в Христовия характер. (Адвентен библейски коментар. Т. 7, стр. 943).",
      "Да не се отчайваме от огромното количество работа, която трябва да извършим в живота си, защото не се изисква да я изпълним наведнъж. Нека всяка наша сила се разпределя за работата във всеки отделен ден - да използваме всяка ценна възможност, да оценим подкрепата, която Бог ни дава, и да отбележим напредък по стълбицата на прогреса. Да помним, че трябва да живеем ден след ден, но всеки ден според онова, което Господ ни подарява, и небесните архиви ще ни показват поверените ни привилегии и възможности. Можем ли така да подредим всеки ден, даден ни от Бога, че накрая да чуем Господаря да казва: „Хубаво, добри и верни слуго!“ (Вести към младите, стр. 46)."
    ]
  },
  {
    "day": "18 март",
    "title": "ДИШАНЕТО НА ДУШАТА",
    "verse": "„Непрестанно се молете“ (1 Сол. 5:17).",
    "content": [
      "Молитвата е дишането на душата, проводникът на всички благословения. Когато  каещата се душа предлага молитвата си, Бог вижда борбите ѝ, наблюдава конфликтите ѝ и отбелязва нейната искреност. Поставил е пръста си на пулса ѝ и отбелязва всеки нейн удар. Нито едно чувство, което я вълнува, нито една емоция, която я възбужда, нито една мъка, която я прави да посърва, нито един грях, който я петни, нито една мисъл или цел, които я движат, не са Му чужди. Тази душа е била спечелена с висока цена и е обичана с неизменна вярност.",
      "Молитвата, отправена към великия Лекар, за изцелението на душата донася Божието благословение. Молитвата ни свързва един с друг и с Бога. Молитвата поставя Исус на наша страна, дава нова сила и ободрителна милост на слабата, объркана душа.",
      "Христос, нашият Спасител, бе изкушен във всичко като нас, но все пак у Него не се намери никакъв грях. Прие човешко естество, като беше като човек според тогавашното време и Неговите нужди представляваха нуждите на всеки един човек. Изпитваше телесни нужди, които трябваше да бъдат задоволени, телесна умора, която да бъде облекчена. Чрез молитва, отправена към Своя Отец, беше ободряван, готов за задълженията Си или за някое изкушение. Ден след ден следваше кръга от задължения, търсейки да спасява души.  И прекарваше цели нощи в молитва за изкушаваните.",
      "Моментите за нощна молитва, прекарани от Спасителя в планината или в пустинята, бяха от най-голямо значение за подготовката Му за изкушенията, които трябваше да срещне в следващите дни. Той чувстваше нуждата от обновяване и укрепване на душата и тялото, за да може да посрещне изкушенията на Сатана; и онези, които се стремят да живеят като Него, ще изпитат същата тази нужда.",
      "Той ни казва: „Ако някой иска да върви след Мене, нека се отрече от себе си, да носи кръста си всеки ден и да Ме следва“. Само Исус може да ни направи способни да отговорим, когато ни каже: „Вземете Моето иго върху си и се научете от Мене, понеже съм кротък и смирен на сърце“. Това означава, че отричането от „аз“-а трябва да бъде ежедневно. Христос може да ни даде благородната решителност, воля в страдание, за да се борим в редиците на Бога с постоянна енергия. Дори най-слабият, подкрепен от небесната милост, може да получи сила да бъде повече от победител (Ривю енд Хералд, 30 ноември 1900)."
    ]
  },
  {
    "day": "19 март",
    "title": "ТАЙНАТА НА УСПЕХА",
    "verse": "„Уповавайте на Него, люде, по всяко време, изливайте сърцата си пред Него; Бог е нам прибежище“ (Пс. 62:8).",
    "content": [
      "Трябва повече да се молим, ако наистина желаем да напредваме в духовния живот. Колко много се молехме, когато посланието на истината ни беше изявено за първи път. Колко често чувахме гласа на ходатайство в стаята, на леглото, в овощната градина или в горичката. Постоянно прекарвахме часове в искрена молитва, по два-три часа наведнъж, искайки обещаното; често се чуваше глас на плач и после глас на благодарност и песен на възхвала. Днес Господният ден е по-близо, отколкото когато за първи път повярвахме, и би трябвало да сме по-искрени, по-ревностни и по-пламенни, отколкото в онези ранни дни. Опасността е по-голяма сега, отколкото преди (Свидетелства към църквата. Т. 5, стр. 161, 162).",
      "Именно в часовете на усамотена молитва Исус получаваше мъдрост и сила през земния Си живот. Нека да  последваме примера Му, като намерим време призори или в здрач, тих подходящ момент за общуване с нашия Небесен Баща. Нека да въздигаме сърцата си към Бога от началото до края на деня. На всяка стъпка по пътя ни Той казва: „Аз, Господ, твоят Бог, съм, Който подкрепям десницата ти.  Не бой се, Аз ще ти помогна“ (Ис. 41:13). Каква свежест и сила, каква радост и младост ще настъпят в живота на децата ни, ако можем да ги научим на този урок в утрото на своите години! (Възпитание, стр. 259).",
      "Нека сърцето ти се разкъсва от копнеж по Бога, по живия Бог. Животът на Христос е разкрил това, което човешката природа може да извърши чрез съюз с Небесната. Ние също можем да имаме всичко онова, което Христос получи от Бога. Тогава, молете се и получавайте. С нестихващата вяра на Яков, с непоклатимото постоянство на Илия искайте за себе си всичко, което Той е обещал.",
      "Нека славните Божии помисли владеят ума ви. Нека животът ви бъде привързан чрез невидимите връзки към живота на Исус. Онзи, Който заповяда на светлината да изгрее из тъмнината, желае да огрее в твоето сърце, да даде светлината на познанието на Божията слава в лицето на Исус Христос. Светият Дух ще вземе Божиите неща и ще ви ги изяви. Христос ще ви заведе до прага на Безкрайния. Можете да видите славата отвъд булото и да разкриете на хората пълнотата на Онзи, Който всякога е живял, за да ходатайства за нас (Поученията на Христос, стр. 149)."
    ]
  },
  {
    "day": "20 март",
    "title": "НЕПОКОЛЕБИМА ВЯРА",
    "verse": "„Но да проси с вяра, без да се съмнява ни най-малко; защото който се съмнява, прилича на морски вълни, които се тласкат и блъскат от ветровете“ (Яков 1:6).",
    "content": [
      "Молитвата и вярата са тясно свързани и е необходимо да се изучават заедно. В молитвата на вярата има небесно познание; това е познание, което всеки, който иска да направи работата си успешна, трябва да разбере. Христос заявява: „Затова ви казвам: Всичко което поискате в молитва, вярвайте, че сте го получили, и ще ви се сбъдне“ (Марк 11:24). Той дава ясно да се разбере, че молбата ни трябва да е според Божията воля; трябва да се молим за нещата, обещани ни от Него, и каквото и да получиш, то трябва да бъде употребено за вършене на Неговата воля. След като сме се запознали с условията, обещанието е вече напълно недвусмислено.",
      "Можем да се молим за опрощение на греха, за Светия Дух, за христоподобен характер, за мъдрост и сила да вършим делото Му и за какъвто и да е друг подарък, който Той е обещал; после трябва да повярваме, че получаваме, и да изпратим обратно благодарност към Бога за това, което сме получили. Нужно е да не търсим някакво външно доказателство за благословението. Подаръкът е в обещанието, можете да се заловите за работата си, уверени, че Бог е способен да извърши онова, което е обещал, че подаръкът, който вече притежаваме, ще бъде осъзнат тогава, когато имаме най-голяма нужда от него.",
      "Да живеем по този начин чрез словото на Бога означава да Му предадем целия си живот. Ще бъде изпитвано едно непрестанно чувство на нужда и зависимост, едно притегляне на сърцето към Бога. Молитвата е необходимост, защото тя е животът на душата. Семейната молитва, публичната молитва заема своето определено място; но именно тайното общение с Господа поддържа духовния ни живот.",
      "Светът е завладян от напрежение и динамика, невиждани никога досега. В развлечението, в печеленето на пари, в състезанието за надмощие, в самата борба за съществуване съществува една ужасна сила, която завладява тялото, ума, душата. Сред тази стремителна динамика Бог ни говори. Той ни кани да излезем настрана и да беседваме в близост с Него. „Бъди твърд и знай, че Аз съм Бог.“",
      "Да не се отлъчваме нито за миг от присъствието Му, но да общуваме лично с Христос, да живеем винаги в общение с Него - именно от това се нуждаем сега (Възпитание, стр. 257-261)."
    ]
  },
  {
    "day": "21 март",
    "title": "ЧИСТ В СЪРЦЕТО И В ЖИВОТА",
    "verse": "„Блажени чистите по сърце, защото те ще видят Бога“ (Мат. 5:8).",
    "content": [
      "В Божия град няма да влезе нищо, което загрозява или осквернява. Всички, които са определени да живеят там, ще са очистили сърцата си още тук. В човека, който се учи от Исус, ще се изяви нарастващо отвращение към безотговорно поведение, непристоен език, неприлични мисли. Когато Исус пребивава в сърцето, ще присъства чистота и изисканост на мисълта и поведението.",
      "Но думите на Исус имат по-дълбоко значение - не просто чист в онзи смисъл, в който светът разбира чистотата, но освободен от онова, което е плътско, чист от похот и сладострастие, но истински в скритите намерения и подбудите на душата, освободен от гордост и себичност, скромен, неегоистичен, непринуден.",
      "Само тези, които си приличат, могат да се оценят взаимно. Докато не приемеш в собствения си живот закона на пожертвувателната любов, който е законът на Неговия характер, на можеш да познаеш Бога.",
      "Когато Христос дὸйде в славата Си, грешните няма да издържат да Го гледат. Светлината на присъствието Му представлява живот за онези, които Го обичат, и смърт за безбожните.  Когато Той се появи, те ще се молят да бъдат скрити от лицето на Онзи, Който умря, за да ги спаси.",
      "Но за сърцата, пречистени от обитаването на Светия Дух в тях, всичко е различно. Те могат да познаят Бога. Моисей бе скрит в цепнатината на скалата, когато му беше разкрита Божията слава; така само когато сме скрити в Христос, виждаме Божията слава.",
      "Чрез вяра Го съзираме тук и сега. В ежедневния си опит разпознаваме добрината и съчувствието Му в изявата на Неговото провидение. Виждаме Го в характера на Сина Му. Чистите по сърце виждат Бога в ново, привлекателно състояние като техен Спасител; и докато съзират чистотата и красотата на характера Му, копнеят да отразяват Неговия образ. Приемат Го като Баща, Който жадува да прегърне покаялия се Свой син и сърцата им са изпълнени с неизразима славна радост.",
      "Чистите по сърце живеят като че ли са във видимото Божие присъствие през време, когато Той ги отделя в този свят. И ще Го видят лице в лице в предстоящото безсмъртно състояние, както правеше Адам, когато ходеше и разговаряше с Бога в Едем (Проповедта на планината, стр. 24-27)."
    ]
  },
  {
    "day": "22 март",
    "title": "БИБЛЕЙСКОТО ОСВЕЩЕНИЕ - ОБЯСНЕНО",
    "verse": "„Освети ги чрез истината; Твоето слово е истина“ (Йоан 17:17).",
    "content": [
      "Онези, които са осветени чрез истината, са живо препоръчано средство на силата ѝ, както и представители на своя възкръснал Бог. Христовата религия ще направи по-изискан вкуса, ще освети преценката, ще извиси, пречисти и облагороди душата, като направи християнина все по-пригоден за обществото на небесните ангели (За да Го познавам, стр. 250).",
      "„И заради тях Аз освещавам Себе Си, за да бъдат и те осветени чрез истината“ (Йоан 17:19).",
      "„Понеже сте очистили душите си, като сте се покорили на истината, която докарва нелицемерно братолюбие, обичайте се един друг горещо, от сърце“ (1 Петр. 1:22).",
      "„И тъй, възлюбени, като имаме тези обещания, нека очистим себе си от всяка плътска и духовна нечистота, като се усъвършенстваме в святост със страх от Бога“ (2 Кор. 7:1).",
      "Това е библейско освещение. Не просто показност или външна дейност. Това е освещение, получено посредством пътя на истината. Получено е в сърцето и е проявено на практика в живота.",
      "Няма никакво освещение при онези, които изоставят част от истината. Светлината, дадена ни в Божието Слово, е достатъчна, така че никой да не съгреши.  Христос, като човек, беше съвършен, но все пак растеше в Божията благодат - Лука 2:52. Дори и най-съвършеният християнин може да израства непрекъснато в познанието и любовта на Бога.",
      "Освещението не е работа за един миг, час или ден. То е постоянно израстване в Божията благодат.  Сатана е жив и работи.  Затова всеки ден е необходимо да викаме искрено към Бога за помощ и сила да устоим. Докато Сатана царува, ще съществува „аз“, който да покоряваме; засади, които да преодоляваме. Няма нито едно място, където да спрем, нито една цел, която да осъществим, приемайки, че сме изпълнили ролята си напълно.",
      "Християнският живот е непрестанно израстване. Исус очаква от Своя народ да се очисти и когато Неговият образ се отрази от избраните Му, тогава съвършени и свети, те са приготвени за преобразяване (Свидетелства към църквата. Т. 1, стр. 338-340)."
    ]
  },
  {
    "day": "23 март",
    "title": "БЪДЕТЕ БУДНИ ЗА САТАНИНСКИТЕ ХИТРОСТИ",
    "verse": "„Бъдете трезвени, будни. Противникът ви, дяволът, като ревящ лъв обикаля, търсейки кого да погълне. Съпротивете сe нему, стоейки твърди във вярата, като знаете, че същите страдания се понасят и от братята ни в света“ (1 Петр. 5:8,9).",
    "content": [
      "Нека всяка душа да бди. Врагът е по петите ви. Бдете, като наблюдавате усърдно да не би някой внимателно скрит, майсторски капан да улови онзи, който не го е видял. Нека безотговорните и равнодушните да внимават да не би Господният ден да дойде за тях като крадец през нощта. Мнозина ще се отклонят от пътя на смирението и като отхвърлят игото на Христос, ще ходят по непознати пътеки. Заслепени и объркани, те ще изоставят тясната пътека, която води към Божия град.",
      "Онези, които побеждават, трябва да внимават, защото Сатана е оплел света с грях и суеверие и се стреми да отклони и последователите на Христос от техния Водач. Не е достатъчно да отбягваме големите опасности и рисковани объркващи ходове. Трябва да останем близо до Христос, като Го следваме в пътя на себеотрицанието и саможертвата. Намираме се във враждебна страна. Онзи, който беше изхвърлен от небето, дойде на земята с огромна сила. С всяка възможна заблуда и измама той търси души, които да плени. Ако не стоим постоянно на пост, ще паднем като лесна плячка на безбройните му заблуди (Свидетелства към църквата. Т. 8, стр. 99, 100).",
      "Всичко сега е облечено в сериозност и тържественост, които вярващите в настоящата истина трябва да осъзнават. Те трябва да работят в подготовка за Господния ден. Скоро Божиите съдби ще дойдат на света и ние се нуждаем от приготовление за този велик ден.",
      "Времето е ценно. Разполагаме с малко дни да бъдем изпитани, нека се приготвим за безсмъртния живот, който ни очаква. Нямаме никакво време да блуждаем наслуки. Трябва да се страхуваме да не се подхлъзнем и отделим от Божието Слово (Свидетелства към църквата. Т. 6, стр. 407).",
      "Ако изцяло се интересуваме от истината и подготвителната дейност за това време, ще бъдем осветени от истината и ще придобием годност за безсмъртие.  Цялостната дейност по приготовление трябва да продължи при всички, които изповядват истината, докато застанем пред Божия трон оправдани, без петно и бръчка или каквото и да било друго нещо. Бог ще ни очисти, ако Му се предадем Той да извърши този процес на очистване (Свидетелства към църквата. Т. 2, стр. 111)."
    ]
  },
  {
    "day": "24 март",
    "title": "СВИДЕТЕЛСТВО СРЕЩУ ВСЯКО ИЗКУШЕНИЕ",
    "verse": "„Но предавайте себе си на Бога и телесните части на Бога като оръдия на правдата. Защото грехът няма да ви владее, понеже не сте под закон, а под благодат (Римл. 6:13,14).",
    "content": [
      "Съществува само една сила, която е в състояние да развърже сърцата на хората от задържането им в греха, и тази сила е Бог в Исус Христос. Само Неговата благодат може да ни направи способни да победим и да покорим наклонностите на падналото човешко естество (По стъпките на великия Лекар, стр. 428).",
      "Безкрайната цена на жертвата, изискана за спасението ни, разкрива факта, че грехът е огромно зло. Посредством греха целият човешки организъм е объркан, умът е извратен, въображението - покварено. Грехът е разрушил способностите на душата. Изкушенията отвън намират резонираща струна в сърцето и стъпките незабележимо се обръщат към злото. Както жертвата, направена в наш интерес, бе пълна, така и възстановяването ни от греха трябва да бъде пълно. Няма нито едно порочно дело, което да бъде извинено от закона; няма нито една неправда, която да избегне осъждение. Животът на Христос беше съвършено изпълнение на всяка заповед от закона. Той каза: „Ако пазите Моите заповеди, ще пребъдвате в любовта Ми, както и Аз опазих заповедите на Отца Си и пребъдвам в Неговата любов“ (Йоан 15:10). Животът Му е нашият стандарт за поклонение и служене (Свидетелства към църквата. Т. 8, стр. 312).",
      "Днес Сатана представя същите онези изкушения, които предложи на Христос, като му обеща земните царства срещу предаността и верността Му. Но над ония, които гледат към Исус като автор и завършек на вярата им, сатанинските изкушения нямат никаква власт. Сатана не може да накара да съгреши човек, който ще приеме чрез вяра добродетелите на Онзи, Който бе във всичко изкушен като нас, без да се намери грях в Него (Избрани вести. Т. 1, стр. 224).",
      "Отстраняването на греха е дело на самата душа. Вярно е, че нямаме никаква сила да се освободим от сатанинския контрол; но когато желаем да бъдем освободени от греха и огромната ни нужда вика за сила, вън и над нашата собствена, душевните сили биват напоявани с Божествената енергия на Светия Дух и се подчиняват на нарежданията на волята в изпълнение на Неговата воля (Копнежът на вековете, стр. 466).",
      "Бог има хора, ревностни за добри дела, които стоят твърдо сред пошлостта на тази извратен век. Ще има един народ, който ще се държи толкова здраво за Божествената сила, че ще бъде свидетелство срещу всяко изкушение (Свидетелства към църквата. Т. 3, стр. 472)."
    ]
  },
  {
    "day": "25 март",
    "title": "ЗАЩО ИЗПИТАНИЕТО СЕ БАВИ",
    "verse": "„Господ не забавя това, което е обещал, според както някои смятат бавенето, но заради вас търпи за дълго време; понеже не иска да погинат някои, но всички да дойдат на покаяние“ (2 Петр. 3:9).",
    "content": [
      "Показана ми бе опасността за нас като народ да приличаме повече на света, отколкото на образа на Христос. В момента стоим на самата граница на вечния свят, но целта на противника на душите е да отлага края на времето. Сатана по всевъзможен начин напада онези, които изповядват, че са Божи народ, пазещ заповедите Му и очакващ второто идване на Спасителя в небесните облаци със сила и голяма слава. Той ще завлече мнозина да отлагат деня на разплатата и като подражават на света и традициите му, да се уподобят на него. Разтревожих се, щом видях, че светският дух контролираше сърцата и умовете на мнозина, които изповядваха до голяма степен истинатa.",
      "Като имаме предвид краткото време, ние като народ трябва да бдим и да се молим, и в никакъв случай да не позволяваме вниманието ни да се отклони от сериозната работа по подготовка за великото събитие пред нас. Тъй като времето очевидно е удължено, мнозина са станали небрежни и равнодушни по отношение на думите и действията си. Не осъзнават опасността, не виждат и не разбират Божията милост в удължаването на изпитанието им, така че да имат време да изградят характери за бъдещия вечен живот. Всеки миг е изключително ценен. Дадено им е време, но не за да бъде употребено в лично проучване на лекия път за оставане като земни жители, но за да бъде използвано в работа за превъзмогване на всеки дефект в характера и в подпомагане на другите чрез личен пример и усилия да видят красотата на святостта. Бог има народ на земята, който с вяра и свята надежда разгръща свитъка на бързо изпълняващите се пророчества, хора, които търсят да очистят душите си, като се покоряват на истината, за да не бъдат намерени без сватбена премяна, когато Исус дойде.",
      "Знаците, предсказани в пророчеството, се изпълняват бързо около нас. Това трябва дa подбуди всеки последовател на Христос към ревностна подготовка (Свидетелства към църквата. Т. 4, стр. 306, 307)."
    ]
  },
  {
    "day": "26 март",
    "title": "ТВОЕТО ДЕЛО НАБЛИЖАВА",
    "verse": "„И каза със силен глас: Бойте се от Бога и въздайте Нему слава, защото настана часът, когато Той ще съди; и поклонете се на Този, Който е направил небето и земята, морето и водните извори“ (Откр. 14:7).",
    "content": [
      "През 1844 година нашият велик Първосвещеник влезе в Светая Светих на небесното светилище, за да започне изследователната съдебна дейност (Избрани вести. Т. 1, стр. 125).",
      "Когато книгите на възпоменанието се отворят в съда, животът на всички, които са вярвали в Исус, се разглежда пред Бога. Като започва с първите жители на земята, нашият Адвокат представя случаите на всяко преминало поколение и приключва с живите сега. Всяко име е споменато, всеки случай - щателно разгледан. Имена са приети, имена са отхвърлени. Когато някои имат грехове, останали в книгите на възпоменанието, непокаяни и непростени, техните имена ще бъдат изличени от Книгата на живота.",
      "Сега живеем във великия ден на умилостивението. В символичната служба, докато първосвещеникът е правил умилостивение за Израил, е било нужно всички да съкрушат душите си чрез покаяние от греховете и смирение пред Бога, да не би да бъдат отхвърлени отсред народа. По подобен начин всички, чийто имена остават в Книгата на живота, трябва сега, през тези малко останали дни на изпитанието им да съкрушат душите си пред Бога чрез скръб за греха и с истинско покаяние. Трябва до се извърши искрено, вярно изследване на сърцето.  Всеки трябва искрено да се пребори, победи и владее над злите намерения, които се стремят към господство. Тази дейност за подготовка е индивидуална. Не сме спасявани по групи. Чистотата и предаността на един няма да компенсира нуждата от тези качества у другиго.  Всеки трябва да бъде изпитан и намерен без петно или бръчка, или нещо подобно (Великата борба, стр. 483, 489, 490).",
      "Всички, които искрено са се покаяли за греха и чрез вяра изискват кръвта на Исус като изкупителна жертва за тях, са си осигурили оправдание, поставено на мястото на имената им в небесните книги; така че са станали участници в Христовата правда и характерите им са намерени в хармония с Божествения закон, греховете им ще бъдат изличени и самите те ще бъдат счетени за достойни за вечен живот. Господ заявява: „Аз, Аз съм, Който изтривам твоите престъпления заради Себе Си, и няма да си спомня за греховете ти“ (Ис. 43:25) (Великата борба, стр. 483)."
    ]
  },
  {
    "day": "27 март",
    "title": "СТАНДАРТ, НА КОЙТО МОЖЕШ ДА СЕ ДОВЕРИШ",
    "verse": "„Облечете се с Божието всеоръжие, за да може да устоите срещу хитростите на дявола“ (Еф. 6:11).",
    "content": [
      "При всяко пробуждане на Божието дело князът на злото е подбуден към по-интензивна дейност; в момента той полага най-големи усилия за една последна борба срещу Христос и Неговите последователи. Последната голяма заблуда скоро ще се разкрие пред нас. Антихристът ще извърши чудеса пред очите ни. Толкова изкусно и подправено ще подражава на истината, че ще бъде невъзможно да се разграничи истината от лъжата, освен чрез Свещеното Писание. Чрез Неговото ясно свидетелство трябва да се изпита всяко чудо, всяко изявление.",
      "Само онзи, който е утвърдил ума си в библейските истини, ще устои през времето на последния голям конфликт. До всяка душа ще достигне разтърсващия изпит: Да се подчиня ли на Бога, или на човеците? Решителният час е близо днес. Утвърдени ли са нозете ни в Божието непроменимо Слово? Подготвени ли сме да застанем твърдо в защита на Божиите заповеди и вярата в Исус?",
      "Най-първото и свято задължение на всяко същество е да научи от Писанията какво е истина и после да ходи в светлината, и да насърчава други да следват неговия пример. Трябва ден след ден да изучаваме Библията усърдно, претегляйки всяка мисъл, като сравняваме текст с текст. С небесна помощ трябва да си изградим мнение за самите нас, тъй като ще отговаряме пред Бога за себе си.",
      "Исус обеща на учениците Си: „А Утешителят, Светият Дух, Kогото Отец ще изпрати в Мое име, Той ще ви научи на всичко и ще ви напомни всичко, което съм ви казал“ (Йоан 14:26). Но Христовите учения трябва преди това да са складирани в ума, за да е възможно Светият Дух да ни ги припомни във време на опасност.",
      "Когато времето на изпитанието настъпи, онези, които са направили Божието Слово водещ принцип в своя живот, ще се отличат. Само да се разпали преследването, и тези с раздвоено сърце, лицемерите, ще се поколебаят и ще предадат вярата си; но истинският християнин ще стои твърд като скала, с вяра -- по-силна, надежда -- по-светла, отколкото в дните на благополучие (Великата борба, стр. 593-602)."
    ]
  },
  {
    "day": "28 март",
    "title": "ПИСАНИЯТА - НАШАТА ЗАЩИТА",
    "verse": "„Не са ли те всички служебни духове, изпращани да слугуват на ония, които ще наследят спасение?“ (Евр. 1:14).",
    "content": [
      "Докато Божиите представители пазят верността си към Него, докато се притискат чрез жива вяра до Исус, ще се намират под закрилата на небесни ангели, а на Сатана няма да му бъде позволено да упражнява върху тях адските си изкуства за унищожение. Но онези, които са се отделили от Исус чрез грях, са в голяма опасност.",
      "Сега Сатана е по-въодушевен и зает в ролята си да отнема живота на душите, отколкото когато и да е било преди; и ако не сме постоянно на пост, ще внедри в сърцата ни гордост, себелюбие, любов към света и много други грешни черти. Ще употреби също и всяко възможно средство да разколебае вярата ни в Бога, в истините на Словото Му. Ако нямаме дълбок опит в Божиите неща, ако не притежаваме цялостно познание за Словото Му, ще се подлъжем към разруха чрез греховете и софистиките на врага. Фалшивите учения щe подкопаят основите на мнозина, защото не са се научили да различават истината от заблудата. Единствената ни защита срещу сатанинските хитрости е да изучаваме старателно Писанията, да имаме интелигентно разбиране за основанията на вярата си и вярно да изпълняваме всяко известно ни задължение. Подхранването на един известен грях ще причини слабост и тъмнина, ще ни изложи на жестоко изкушение.",
      "Отваряме ли вратата на сърцето за Исус, затваряме ли всяко средство за достъп на Сатана? Получаваме ли всеки ден по-ясна светлина и по-голяма сила, за да стоим в Христовата правда? Изпразваме ли сърцето си от всеки егоизъм, чистим ли го - това е подготовка за получаване на късния дъжд? Работата за победа над греха е велико дело. Ще се захванем ли с нея пълни с енергия и постоянство? Докато не направим това, мръсните ни одежди няма да бъдат свалени от нас. Не бива да очакваме, че ще бъдат дърпани и скъсани от нас насила - първо трябва ние да изявим желание да се отървем от тях. Трябва да работим, за да отделим греха от себе си, като разчитаме на заслугите на Христовата кръв;",
      "и тогава - в деня на огорчението, когато врагът ни притиска, ще почувстваме, че вървим под закрилата на ангели (Ривю енд Хералд, 19 ноември 1908)."
    ]
  },
  {
    "day": "29 март",
    "title": "БОЖИЕТО ОБЕЩАНИЕ ЗА СИГУРНОСТ",
    "verse": "„То знае Господ как да избави благочестивите от напаст, а неправедните да държи под наказание за съдния ден“ (2 Петр. 2:9).",
    "content": [
      "Във време на изпитание Божието обещание за сигурност ще се даде на онези, които са пазили словото на дълготърпението Му.  Облачният стълб, който говори за гняв и смърт за престъпника на Божия закон, е светлина, благодат и освобождение за онези, които пазят заповедите Му. Ръката, силна да срази бунтовните, ще бъде достатъчно могъща, за да освободи и верните. Всеки, който е верен, непременно ще бъде спасен.",
      "Каква роля ще изиграеш в заключителните сцени от световната история?  Осъзнаваш ли грандиозната дейност по приготовление, която протича на небето и на земята?  Нека никой не прави компромис с греха - източника на всяко нещастие в света.  Нека съдбата на душата ти не се крепи на несигурността. Знай, че трябва да застанеш твърдо на Божия страна. Нека искрени сърца и треперещи устни да запитат: „Кой ще може да устои?“  Градиш ли в тези последни часове на изпитание с най-добрия материал катедралата на характера си? Очистил ли си душата си от всяко петно? Следваш ли светлината? Отговарят ли делата на изповеданието на вярата ти?",
      "Работи ли върху теб омекотяващото, покоряващото влияние на Божията благодат?  Позволяваш ли на светлината ти да осветява човеците, които загиват в грях? Осъзнаваш ли, че трябва да стоиш в защита на Божиите заповеди пред онези, които ги потъпкват?",
      "Може да си официално вярващ и да желаеш вечен живот, но да се окаже, че ще го изгубиш. Възможно е да практикуваш някои библейски предписания и да се считаш за християнин, но пак да загинеш, защото ти липсва същността на качествата на християнския характер.  Докато все още трае милостта, докато все още Исус се застъпва за нас, нека извършим цялостна работа за вечността (Свидетелства към църквата. Т. 6, стр. 404, 405).",
      "Големият сблъсък е точно пред нас. За да посрещнем изпитанията и изкушенията и да изпълним задълженията си, се нуждаем от защитата на вярата - можем да тържествуваме славно; нито една бдяща, молеща се и вярваща душа няма да бъде уловена в капаните на Сатана (Свидетелства към църквата. Т. 6, стр. 404)."
    ]
  },
  {
    "day": "30 март",
    "title": "ДЪЛБОКА И ЖИВА ОПИТНОСТ",
    "verse": "„То как ще избегнем ние, ако пренебрегнем едно такова велико спасение, което отначало прогласено от Господа, се потвърди между нас от тези, които бяха го чули“ (Евр. 2:3).",
    "content": [
      "Видях, че не бива да отлагаме идването на Господа. Ангелът каза: „Пригответе се, пригответе се за онова, което идва на земята. Нека делата ви да отговарят на вярата ви!“. Видях, че умът трябва да е прикрепен при Бога и че влиянието ни трябва да говори за Него и истината Му. Не може да почитаме Бога, когато сме небрежни и равнодушни. Трябва с усърдие и сериозност да осигуряваме собственото си спасение и да спасяваме другите. На това ще се предаде всяка стойност и всичко останало ще бъде на второ място.",
      "Видях красотата на небето. Чух ангелите да пеят тържествените си песни, като отдаваха хваление, чест и слава на Исус. Тогава успях да осъзная нещо от чудната любов на Божия Син. Той напусна цялата слава, всичките почести, които имаше в небето, и бе толкова заинтересуван за спасението ни, че понасяше с такова търпение и кротост всяка неправда и укор, които човекът успяваше да му нанесе. Бе нараняван, мъчен и обиждан; бе разпнат на Голготския кръст и изстрада най-агонизиращата смърт, за да ни спаси от смъртта, за да можем да бъдем умити с кръвта Му и възкресени да живеем с Него в небесните обиталища, които ни е приготвил, и да се наслаждаваме на небесната светлина и слава, да слушаме как пеят ангелите и самите ние да пеем с тях.",
      "Видях, че цялото небе гледа с интерес спасението ни. А може ли да бъде равнодушно? Може ли да е небрежно, като че ли това дали сме спасени, или изгубени е малък проблем. Ще пренебрегнем ли жертвата, направена за нас?",
      "Дадена ни е Книга, за да ни води през опасностите на този мрачен свят към небето. Тя ни съветва как да избегнем Божия гняв, представя ни Христовите страдания за нас, великата жертва, извършена, за да можем да се спасим и да се наслаждаваме на Божието присъствие завинаги (Свидетелства към църквата. Т. 1, стр. 123-125).",
      "Формалната святост няма да спаси никого. Всеки трябва да има дълбока жива опитност. Само това ще ви избави във времето на скръбта. Тогава работата ви ще бъде проверена от какъв вид е; и ако е от злато, сребро и скъпоценни камъни, ще бъдете защитени в тайната на Божието покривало (Свидетелства към църквата. Т. 1, стр. 125)."
    ]
  },
  {
    "day": "31 март",
    "title": "„ПРИГОТВИ СЕ, ПРИГОТВИ СЕ, ПРИГОТВИ СЕ!“",
    "verse": "„Приготви се да посрещнеш своя Бог!“ (Амос 4:12).",
    "content": [
      "Ако днес Христос се яви със слава в небетo, кой ще бъде готов да Го посрещне? Ще можем ли да бъдем преобразени за небесното царство - такива, каквито сме? Ще бъдем ли готови да се присъединим към светиите на Бога, за да живеем в хармония с царското семейство като деца на Небесния Цар? Каква подготовка имаме за съда? Примирили ли сме се с Бога? Трудим ли се заедно с Него? Търсиме ли да помогнем на онези около нас - в дома, съседите, всички, с които контактуваме, които не пазят закона Му. Готови ли сме да посрещнем Царя?",
      "Ако бе възможно да ни допуснат до небето такива, каквито сме сега, колко от нас щяха бъдат способни да погледнат Бога? Колко от нас имат сватбена премяна? Колко от нас са без петно, бръчка или нещо подобно? Колко от нас са достойни да получат венеца на живота? Общественото положение не подготвя никого. Само образът на Христос, гравиран в душата, прави човека достоен да приеме венеца на вечния живот (Бюлетин на Генералната конференция, 6 април 1903).",
      "Показан ми бе остатъкът на земята. Ангелът ми каза: „Искате ли да се предпазите от седемте последни язви?  Ако е така, трябва да умрете, за да живеете. Пригответе се, пригответе се, пригответе се! Трябва да имате по-голяма подготовка от сегашната. Пожертвайте всичко за Бога. Положете всичко на олтара Му - себе си, имота си, една жива жертва. Това ще ви заведе в слава“ (Ранни писания, стр. 66, 67).",
      "Исус идва със сила и голяма слава. Идва със Своята и със славата на Отец. Докато грешните бягат от Божието присъствие, Христовите последователи ликуват.  За верните Той е бил всекидневен спътник и близък приятел. Те са живели в постоянно общение с Бога. Върху тях е изгряла славата на Отец. Сега ликуват с непомрачените лъчи на светлината и славата на Царя в могъществото Му. Готови са за връзка с небето; защото имат Небето в сърцето си (Поученията на Христос, стр. 420, 421).",
      "Ако си верен пред Бога днес, ти си готов дори ако Исус дойде днес (В небесните места, стр. 227)."
    ]
  },
  {
    "day": "1 април",
    "title": "ЕВАНГЕЛСКАТА ЗАРЪКА",
    "verse": "„Идете по целия свят и проповядвайте евангелието на всички твари“ (Марк 16:15).",
    "content": [
      "\"Идете по целия свят и проповядвайте евангелието на всички твари“ е Христовата заповед към Неговите последователи. Това не означава, че всички са призовани да станат служители или мисионери в буквалния смисъл на думата; но всички биха могли да работят заедно с Него, за да известят „благата вест“ на своите ближни. Заповедта е дадена на всички без разлика на пол, възраст, обществено положение или образование (Възпитание, стр. 64).",
      "Върху всеки, който знае настоящата истина, стои отговорността да я направи известна на останалите. Христовите служители са отговорни до голяма степен за добруването и спасението на света. Те трябва да са Божии съработници в служенето за печелене на души за Христос (Ривю енд Хералд, 10 март 1904).",
      "Темата, която привлича сърцето на грешника, е Христос, и то разпнат. Исус увисва на Голготския кръст, за да разкрие на света Своята несравнима любов. Представете Го такъв на гладуващите множества и светлината на Неговата любов ще привлече човеците от тъмнината към светлината, от престъпване на закона към подчинение и истинска святост. Съзерцаването на Исус, разпнат върху Голготския кръст, подбужда съвестта така, както нищо друго не е в състояние да я подбуди (Ривю енд Хералд, 22 ноември 1892).",
      "Няма ли църковните членове да държат очите си отправени към разпнатия и възкръснал Исус, в Когото са съсредоточени надеждите им за вечен живот? Това е нашата вест, нашите аргументи, нашето учение, предупреждението ни за непокаяните, нашето окуражение за страдащите, надеждата за всеки вярващ. Ако успеем да събудим интерес в човешките умове, който да ги накара да задържат погледа си към Христос, можем да се отдръпнем настрана и да ги помолим само да продължат да гледат към Божия Агнец. Онзи, чиито очи са отправени към Исус, ще изостави всичко. Той ще умре за егоизма, ще повярва в Божието Слово, така славно и чудесно възвисено в Христос (Адвентен библейски коментар. Т. 6, стр. 1113).",
      "Привилегия за всички християни е не само да очакват, но и да ускорят идването на нашия Господ Исус Христос. Колко бързо земята щеше да бъде засята със семето на евангелието, ако всички, които изповядваха Христовото име, принасяха плодове за Негова слава. Бързо щеше да узрее последната жетва и Христос щеше да дойде да събере скъпоценното жито (Свидетелства към църквата. Т. 8, стр. 22, 23)."
    ]
  },
  {
    "day": "2 април",
    "title": "ВЕСТТА ОТ КРЪСТА",
    "verse": "„А далеч от мене да се хваля, освен с кръста на нашия Господ Исус Христос, чрез който светът за мене е разпнат и аз за света“ (Гал. 6:14).",
    "content": [
      "Бог ми е дал вест за Своя народ. Вие сте с цена купени и всичко, което имате и сте, трябва да бъде употребено за Божия слава и за добруването на вашите ближни. Христос умря на кръста, за да спаси света от смърт в греха. Той моли за твоето съдействие в тази задача. Ти трябва да бъдеш дясната Му ръка. С искрено и непоколебимо усилие трябва да търсиш, за да спасиш погиналото (...)",
      "Преобразяващата сила на Христовата благодат променя характера на онзи, който се отдаде в служене за Бога. Той не може да остане повече безразличен към загиващите около него. Осъзнава, че всяка част от неговото същество принадлежи на Христос, Който го е изкупил от робството на греха; всеки миг от бъдещето му е бил откупен със скъпоценната кръв на Единородния Божи Син.",
      "Оценяваш ли дълбочината на жертвата, направена на Голгота, че да желаеш да направиш всеки друг интерес подчинен на работата за спасение на души? Същото силно желание да се спасяват грешници, което отличаваше живота на Спасителя, ще бъде белег и за живота на истинския Негов последовател. Християнинът няма никакво желание да живее за себе си. Той се стреми да отдаде всичко, което притежава, в служба на Господаря. Движен е от неутолим стремеж да печели души за Христос (...)",
      "Как мога да прославя най-добре Онзи, Чийто съм по сътворение и по изкупление? Това трябва да бъде въпросът, който си задаваме. Този, който е обърнат истински, търси с тревожна загриженост как да спаси онези, които са все още под сатанинска власт.",
      "Малко време ни остава, за да се подготвим за вечността (...) Хората се нуждаят от истината и чрез искрени, пълни с вяра усилия, тя трябва да им се извести. За душите трябва да се положи търсене, молитва, труд (...)",
      "Върху нас лежи отговорността да предупредим света за предстоящата му участ (...) Бог призовава църквата Си да се събуди и да се облече в сила. Безсмъртните корони трябва да бъдат спечелени; Божието царство трябва да бъде придобито; светът, потънал в невежество, трябва да бъде просветен (Свидетелства към църквата. Т. 7, стр. 9-12,16)"
    ]
  },
  {
    "day": "3 април",
    "title": "ПОДБУДЕНИ ЧРЕЗ ЛЮБОВ",
    "verse": "„И тая заповед имаме от Него: Който люби Бога, да люби и брата си“ (1 Йоан 4:21).",
    "content": [
      "Любовта е основата на светостта. Каквато и да е изповедта, никой човек не може да изпитва чиста любов към Бога, докато не притежава неегоистична любов към брата си (...) Когато себелюбието се разтопи в Христос, любовта веднага бликва навън. Пълнотата на Христовия характер е постигната, когато импулсът да помагаме и благославяме другите идва постоянно отвътре - когато небесна светлина изпълва сърцето, тя се изявява и в изражението на лицето (...)",
      "Свързани с Христос, сме свързани с нашите ближни чрез златните нишки на веригата на любовта. Тогава милостта и състраданието на Христос ще се разкриват в живота ни. Няма да чакаме нещастният и бедният да ни бъдат посочени. Няма да е нужно да бъдем умолявани за съчувствие на неволите на другите. Ще ни бъде толкова естествено да служим на нуждаещия се и на страдащия, колкото беше и за Христос да обикаля, вършейки добро.",
      "Небесната слава се състои в издигане на падналите, в утешаване на потиснатите (...) Никакво разделение по признак на националност, раса или обществено положение няма да бъде оправдано от Бога (...) Всички човешки същества са от едно семейство по сътворение, всички са едно по изкупление. Христос дойде, за да разруши всяка стена на разделение, да направи достъпно всяка помещение на храма, така че всяка душа да може да има свободен достъп до Бога. Неговата любов е толкова необятна, дълбока и пълна, че прониква навсякъде. Тя въздига от обръча на Сатана бедните души, които са били подмамени чрез неговите лъжи, и ги поставя там, където могат да достигнат до трона на Бога, който е обкръжен с дъгата на обещанието.",
      "Христос търси да издигне всеки, които желае да бъде въздигнат в единство с Него, така че да може да сме едно с Него, както Той е едно с Отец. Позволява ни да влезем в контакт със страдащи и бедни, за да се освободим от егоизма си; търси да развие у нас качествата на собствения Си характер - състрадание, нежност и любов (...)",
      "„Ако ходиш в пътищата Ми и ако пазиш наредбите Ми, тогава ти пак ще пазиш дома Ми и пак ще пазиш дворовете Ми. И ще ти дам свободен достъп между стоящите тук“ (Зах. З:7). Чрез сътрудничество с небесните същества в работата им на земята ние сме подготвяни за общение с тях в небето (Поученията на Христос, стр. 384-389)."
    ]
  },
  {
    "day": "4 април",
    "title": "МЯСТОТО, ОТ КОЕТО ДА ЗАПОЧНЕМ",
    "verse": "„Когато нашите синове в младостта си бъдат като пораснали младоци и нашите дъщери като крайъгълни камъни, издялани като украшение за дворци“ (Пс. 144:12).",
    "content": [
      "Служенето ни за Христос трябва да започне от семейството в дома. Няма по-важно мисионско поле от това (Свидетелства към църквата. Т. 6, стр. 429).",
      "Щастливи са родителите, чийто живот е истинско отражение на Божествения живот, така че Божиите обещания и заповеди да събуждат у детето благодарност и благоговение. Родители, чиято нежност, справедливост и дълготърпение дават представа на детето за нежността, справедливостта и дълготърпението на Бога; и които го учат да обича, да се доверява и подчинява на своя Небесен Баща; родители, които дават на детето такъв подарък - са му подарили съкровище, по-ценно от богатството на всички векове – съкровище за вечността (По стъпките на великия Лекар, стр. 375, 376).",
      "Бог желае всяко дете още в крехка възраст да бъде Негово дете, да бъде осиновено в Неговото семейство. Въпреки че може да са малки, децата могат да бъдат членове на домашната църква и да придобиват скъпоценен опит. Те могат да имат сърца, нежни и готови да получат впечатления, които ще бъдат трайни. Могат да имат сърца, привлечени с доверие и любов към Исус и да живеят за Спасителя. Христос ще ги направи малки мисионери. Цялата посока на мислите им може да бъде променена, така че грехът няма да се яви като нещо привлекателно, но като такова, което трябва да бъде отбягвано и мразено (Съвети към учителите, стр. 169).",
      "Чрез наставление и пример родителите трябва да научат децата си да се трудят за необърнатите. Подрастващите трябва да бъдат обучени така, че да желаят да съчувстват на възрастните и опечалените, да търсят облекчение за страданията на бедните и нещастните (...) От най-ранните им години отричането от себе си и жертвата за доброто на другите и за напредъка на Христовата кауза трябва да им се втълпяват, за да могат да са съработници с Бога (...)",
      "Господ е промислил семействата на земята да бъдат символ на Семейството в небето. Християнските домове, основани и ръководени според Божия план, са едно от най-ефективните средства за изграждане на християнския характер и за напредване на Неговото дело (Свидетелства към църквата. Т. 6, стр. 429, 430)."
    ]
  },
  {
    "day": "5 април",
    "title": "ЕДИН НУЖДАЕЩ СЕ СВЯТ",
    "verse": "„Затова правосъдието е далеч от нас. И правдата не стига до нас; чакаме светлина, а ето тъмнина; сияние, а ходим в мрак“ (Ис. 59:9).",
    "content": [
      "Мнозина са онези, които четат Писанията, но не разбират истинското им значение. По цял свят мъже и жени гледат с желание към Небето. Молитви, сълзи, прошения се издигат от души, които копнеят за светлина, за благодат, за Светия Дух. Мнозина са на границата на Царството, като чакат единствено да бъдат поканени вътре (Деяния на апостолите, стр. 109).",
      "Навсякъде има сърца, които викат за нещо, което не притежават. Те копнеят за сила, която ще им даде власт над греха; сила, която ще ги освободи от веригите на злото; сила, която ще им даде здраве, живот, мир. Мнозина, които веднъж са познали силата на Божието Слово, са живели там, където е нямало никакво познание за Бога, и са копнеели за Божественото присъствие.",
      "Днес светът се нуждае от онова, от което се е нуждаел и преди деветнадесет столетия - откровение на Христос. Нужна е сериозна дейност по реформиране, и само чрез Христовата благодат работата по възстановяването на физическото, умственото и духовното ни естество ще може да бъде осъществена.",
      "Само Христовият подход ще даде истински успех в достигането на хората. Спасителят се сля с човеците като Един, Който им желае доброто. Той изрази пред тях състраданието Си, служеше на нуждите им и спечели доверието им. После ги покани: „Следвайте Ме!”.",
      "Нужно е да се сближаваме с хората чрез лично усилие. Трябва да плачем с онези, които плачат, да празнуваме с онези, които се радват. Придружена от силата на убеждението, силата на молитвата, силата на Божията любов - тази дейност няма да бъде безплодна (По стъпките на великия Лекар, стр. 143, 144).",
      "Небесните разумни същества очакват сътрудничеството с човешките инструменти, за да могат да разкрият пред света какво могат човеците да постигнат чрез съюз с Божествения и какво може да бъде сторено за спасението на души, които са на крачка от смъртта. Неограничена е ползата от онзи, който, като отстранява себелюбието, прави място за действието на Светия Дух в сърцето си и живее живот, изцяло отдаден на Бога (По стъпките на великия Лекар, стр. 159)."
    ]
  },
  {
    "day": "6 април",
    "title": "ПОУЧАВАНЕ ОТ ДОМ НА ДОМ",
    "verse": "„Как не пропуснах нищо полезно да ви го не обадя и да ви не поуча пред народа и по къщите“ (Деяния 20:20).",
    "content": [
      "Сред църковните членове трябва да се полага повече труд за даване на библейски четива и за разпространяване на литература от дом на дом. Като сеем близо до тези, които търсят, ще осъзнаем, че „онзи, който сее щедро, щедро ще и да пожъне“.",
      "Христовият пример трябва да бъде последван от всички, които твърдят, че са Негови деца. Облекчете физическите нужди на вашите ближни и тяхната благодарност ще строши бариерите и ще ви даде възможност да достигнете до сърцата им. Жените, не по-малко мъжете, могат да се заемат с тази дейност (...) Те могат да извършват в семействата работа, която мъжете нямат възможност да изпълнят; работа, която засяга духовния живот. Могат да докоснат сърцата на онези, които мъжете не биха могли да достигнат. Работата им е твърде необходима. Дискретни и скромни, жените могат да извършат добра работа, като обясняват истината на хората в домовете им. Божието Слово, обяснено по този начин, ще извърши своята въздействаща роля и (...) цели семейства ще бъдат обърнати (...)",
      "В домашния кръг, в съседния дом, при леглото на болния - тихо и спокойно може да прочитате Писанията и да говорите за Исус и за Неговата истина. Скъпоценното семе може да бъде посято така, че да произведе и принесе явни плодове.",
      "Предстои да се извърши мисионска работа в много необещаващи места. Нужно е мисионският дух да завладее душите ни, да ни въодушеви да достигнем общности, за които не сме планирали да се трудим; до посоки и места, за които не сме и помисляли да работим. Господ има Свой план за разпространението на евангелското семе. Когато сеем според волята Му, то ще се увеличи толкова много, че Неговото Слово ще достигне до хиляди, които никога не са чували за истината (Свидетелства към църквата. Т. 9, стр. 127-130).",
      "Хиляди по хиляди и десетки хиляди по десетки хиляди ангели чакат да съдействат на църковните ни членове в разпространението на светлината, която Бог толкова милостиво ни е дал, за да могат човеците да се приготвят за Христовото пришествие (Свидетелства към църквата. Т. 9, стр. 129).",
      "Нашите сестри, младежите, хората на средна възраст и тези в напреднала възраст - могат да извършат част от заключителната дейност за това време; и като вършат това според възможностите си, ще получават опит с най-голяма стойност лично за себе си. В служене за другите ще израстват в благодатта (Евангелизъм, стр. 468)."
    ]
  },
  {
    "day": "7 април",
    "title": "СВИДЕТЕЛСТВАНЕ ЕДИН НА ДРУГ",
    "verse": "„Защото Бог толкова възлюби света, че даде Своя Единороден Син, за да не погине нито един, който вярва в Него, но да има вечен живот“ (Йоан 3:16).",
    "content": [
      "Защо всички, които твърдят, че обичат Бога, не търсят начин да просветят съседите и колегите си; те не могат повече да пренебрегват това велико спасение? Христос принесе Себе Си на позорна, агонизираща смърт, като преживя раздираща сърцето душевна болка, за да спаси погиващите. Христос може, Той желае, копнее да спаси всички, които поискат да дойдат при Него.",
      "Говорете на душите в опасност, доведете ги пред Исус, прикован на кръста, агонизиращ, за да направи възможно опрощението ни. Говорете на грешника със сърце, преливащо от нежна, състрадателна Христова любов. Нека се усеща вашата дълбока искреност, а не укор. Този, който се опитва да спечели души, за които ще се грижи и с които ще живее, трябва да бъде внимателен. Първо отдайте своята собствена душа на Бога. Когато гледате на нашия Първосвещеник в небето, нека сърцето ви се съкруши. Само тогава, с омекотено и покорно сърце, ще можете да представите покаянието на грешниците като човек, осъзнал силата на изкупителната любов. Молете се заедно с тези души, като ги водите чрез вяра до подножието на кръста; издигнете умовете им и насочете погледа им към Исус, Който се натовари с греховете ни. Убедете ги да отвърнат погледа си от собствената си окаяност и греховност, да видят Спасителя, и победата е спечелена. Те лично ще видят Божия Агнец, Който носи греха на света. Ще видят Пътя, Истината и Живота. Синът на Правдата излива светлите си лъчи в сърцето. Мощна вълна на изкупителната любов залива зажадняла душа и грешникът е спасен за Исус Христос.",
      "Христос разпнат - говорете за това, молете се за това, пейте за това и то ще пречупи и спечели сърцата. Това е силата и мъдростта на Бога за спечелване на душите за Христос. Заучени фрази и разгорещени спорове няма да доведат до успех. Сърцата на служителите, потопени в Божията любов, ще я представят и тя ще бъде разпозната от тези, за които се трудят. Души копнеят за водата на живота. Не бъдете „разпукани щерни“! Ако им разкриете Христовата любов лично, можете да доведете жадните и гладните при Исус и Той ще им даде хляба на живота и живата вода на спасението (Свидетелства към църквата. Т. 6, стр. 66, 67)."
    ]
  },
  {
    "day": "8 април",
    "title": "ЗАТРЪБЕТЕ ТРЕВОГА!",
    "verse": "„Затръбете в Сион и дайте тревога в светия Ми хълм; Нека се разтреперят всичките жители на страната; защото иде денят Господен, защото е близо“ (Йоил 2:1).",
    "content": [
      "Сега трябва да насочим цялото си внимание към нещата, които засягат небесното ни щастие. Не можем да си позволим да сменим приоритетите, като оставим небесните неща на второ място. Изпълнението на Божиите заповеди е белег на Неговия народ. Свидетелството на Исус сериозно ни предупреждава, като казва: „Затова бдете и бъдете готови, защото в час, в който не очаквате, Човешкият Син ще дойде“.",
      "Има много църковни членове, които познават малко от истинското значение на истината за настоящото време. Апелирам към тях да не пренебрегват изпълнението на белезите на времето, които толкова ясно показват, че краят е близо. О, колко много хора, които не са потърсили спасение на душата си, скоро горчиво ще се разкайват: „Жътвата премина, лятото свърши и ние не се избавихме“.",
      "Преживяваме заключителните сцени от историята на този свят. Пророчествата за края се изпълняват стремглаво пред очите ни. Часовете на изпитанието бързо отминават. Нямаме абсолютно никакво време за губене. Нека не бъдем намерени заспали на пост. Нека никой да не казва в сърцето си, нито да показва с делата си, че „Господарят ми ще се забави“. Нека Христовата вест се превърне в най-искрени думи на предупреждение. Нека убеждаваме мъже и жени навсякъде да се покаят, за да избегнат гнева, който трябва да дойде. Нека ги подбудим към незабавна подготовка, защото малко знаем за това, което предстои. Нека служители и обикновени членове да отидат открито в узрелите полета.",
      "Господ ще дойде скоро и трябва да сме подготвени да Го посрещнем в мир. Нека твърдо решим да направим всичко по силите си, за да предадем светлината на онези, които са около нас. Не трябва да сме тъжни, а радостни, като имаме пред себе си винаги примера на Господ Исус. Трябва да сме готови в очакване на Неговото явление. Колко славно ще бъде да Го видим и да бъдем поздравени като Негови изкупени! Вярно е, че дълго сме чакали, но вярата ни не бива да отслабва. Ако успеем само да видим с очите на вярата Царя в Неговото величие и красота, ще бъдем завинаги благословени. Чувствам, че трябва да извикам: „Отправени към дома!“. Приближаваме времето, когато Христос ще дойде със сила и с голяма слава, за да отведе своите изкупени в техния вечен дом (Ривю енд Хералд, 14 юли 1903)."
    ]
  },
  {
    "day": "9 април",
    "title": "БОЖИЕТО СПЕЦИАЛНО ПОСЛАНИЕ ЗА ДЕНЯ",
    "verse": "„Нощта премина, а денят наближи; и тъй, нека отхвърлим делата на тъмнината и да се облечем в оръжието на светлината“ (Римл. 13:12).",
    "content": [
      "Във време като това трябва да имаме само една цел пред очите си: употребяването на всички средства, предоставени ни от Бога, чрез които истината може да се посее в сърцата на хората. Дълг на всеки християнин е да се раздава до предела на своите възможности в разпространението на познанието за истината (Принципи на християнското възпитание, стр. 201).",
      "Бог дълго е чакал и все още чака тези, които са Негови по сътворение и изкупление, да се вслушат в гласа Му и да Му се покоряват като любящи, послушни деца, чието единствено желание е да бъдат близо до Него и да притежават светлината на Неговото лице, отразена върху тях. Трябва да занесем Тройната ангелска вест на света, като го предупредим за последствията от приемането на поклонението пред звяра и неговия образ; и като ги упътваме да заемат местата си в редовете на онези, които „пазят Божиите заповеди и имат вяра в Исус“. Бог не ни е открил времето, когато прокламирането на тази вест ще приключи, нито кога изпитанието ще завърши. Нашо задължение е да бдим, да се молим в очакване и да се трудим всеки миг за спечелването на човешки души, които иначе ще загинат.",
      "Сега, точно сега е времето за нас да бдим, да работим и да чакаме. Краят на всички неща е близо. Господният Дух работи, за да вземе истината от вдъхновеното Слово и да я отпечата върху душата, за да могат изповядващите се за Христови последователи да бъдат способни с една свята, свещена радост да влияят върху всички останали.",
      "Има нужда от по-дълбоко, по-силно, по-заставящо свидетелство за силата на истината, отколкото виждаме в практичната набожност на онези, които вярват в истината (Ривю енд Хералд, 9 октомври 1894).",
      "Трябва да имаме истината всадена в сърцата и да учим другите на нея, както е в Исус. Светът се намира в много критичен период, защото сега души решават вечната си съдба. Сатана и ангелите му непрекъснато кроят как да направят Божия закон невалиден и така да поробят човешките души в капана на греха. Тъмнината, която покрива земята, расте, но онези, които вървят смирено с Бога, няма от какво да се страхуват (Ривю енд Хералд, 9 октомври 1894)."
    ]
  },
  {
    "day": "10 април",
    "title": "ВРЕМЕ ЗА РЕШЕНИЕ",
    "verse": "„Но ако ви се види тежко да служите Господу, изберете днес кому искате да служите - на боговете ли, на които служиха бащите ви оттатък реката, или на боговете на аморейците, в чиято земя живеете; но аз и моят дом ще служим Господу“ (И.Н. 24:15).",
    "content": [
      "Днес светът е полудял - безумие е завладяло мъже и жени. То ги принуждава да бързат към вечната си гибел. Преобладават всички видове угаждания и хората са станали толкова опиянени от порока, че не желаят да слушат нито предупреждения, нито молби.",
      "Господ казва на земните жители сега: „Изберете днес кому искате да служите“. В момента всеки решава вечната си съдба. Хората се нуждаят от пробуждане, за да осъзнаят сериозността на времето, близостта на деня, в който човешкото изпитание ще приключи. Бог не дава никому вест, която да се изпълни пет, десет или двадесет години преди края на историята на този свят. Той няма да извини никое живо същество за отлагането на подготовката за Неговото пришествие. Не желае никой да каже като неверния слуга: „Господарят ми ще се забави”; защото това води до пренебрегване на възможностите и привилегиите, дадени на нас, за да се подготвим за великия ден. Всеки, който твърди, че е Божи служител, е призован да Му служи така, като че ли всеки ден е последен.",
      "Говорете за скорошното идване на Човешкия Син в небесните облаци със сила и с голяма слава. Не отлагайте този ден. Ето голямото бреме, което трябва да се понесе от всекиго. Простени ли са греховете ми? Понесъл ли е Христос вината ми? Имам ли сърце, пречистено от вменената правда на Исус Христос? Горко на всяка душа, която не търси прибежище в Исус. Горко на всички, които по какъвто и да било начин отвръщат ума си от настоящата работа и с това съблазняват и други души да не бъдат бдителни.",
      "Великата задача, от която умът не трябва да бъде отклоняван, е личното пребъдване с Господа. Стъпили ли сме на Скалата на вековете? Скриваме ли себе си в единственото Убежище? Наследници ли сме на Божиите обещания и сънаследници с Христос ли сме?",
      "Христовият характер трябва да стане наш. Трябва да бъдем преобразени чрез обновяване на сърцата си. Тук е единствената ни сигурност. Нищо не може да отдели живия християнин от Бога (Ривю енд Хералд, 27 ноември 1900)."
    ]
  },
  {
    "day": "11 април",
    "title": "ЖИВОТ ЗА СПАСЕНИЕ НА ДРУГИТЕ",
    "verse": "„Ако иска някой да дойде след Мене, нека се отрече от себе си, нека носи кръста си всеки ден и нека Ме следва“ (Лука 9:23).",
    "content": [
      "Грехът, на който се угажда най-много, който ни отделя от Бога и причинява толкова много вродени недъзи, е егоизмът. Не може да има никакво обръщане към Бога, освен чрез отричане от себе си. Сами не можем да сторим нищо, но чрез Бог, Който ни подкрепя, можем да живеем, за да вършим добро за другите, и по този начин да се въздържаме от злото на егоизма. Няма нужда да отиваме в далечни страни, за да покажем желанието си да посветим всичко на Бога с ползотворен, несебелюбив живот. Трябва да сторим това в домашния кръг, в църквата, сред онези, с които общуваме и работим. Точно обикновеният ход на живота е мястото, където личното „аз“ трябва да бъде отхвърлено и поставено в подчинение.",
      "Павел успява да каже: „Всеки ден умирам“. Ежедневното умиране на „аз”-а в малките ешафоди на живота е това, което ни прави победители. Трябва да забравим себе си в желанието да вършим добро за останалите. У мнозина няма любов към другите. Вместо да се отдадат и вярно да изпълняват дълга си, те по-скоро търсят собственото си удоволствие.",
      "Бог безусловно заповядва на всичките Си последователи, като ги задължава да благославят други с влиянието и със средствата си и да търсят от Него онази мъдрост, която ще им даде възможност да сторят всичко по силите си, за да издигнат мислите и чувствата на онези, които са под тяхното влияние. В работата за другите ще бъде преживяно сладко удовлетворение, вътрешен мир, който ще бъде достатъчна награда. Когато са подбудени от извисено и благородно желание да вършат добро за останалите, те ще откриват истинското щастие във вярното изпълнение на много задължения в живота. Това ще донесе много повече, отколкото някаква земна награда, тъй като всяко вярно, неегоистично изпълнение на дълга е забелязвано от ангелите и блести в книгата с летописа на живота.",
      "На небето никой няма да мисли за себе си, нито ще търси собственото си удоволствие; но всички, подтиквани от чиста и нежна любов, ще търсят радостта на небесните същества около себе си. Ако желаем да се наслаждаваме на небесното общество в обновената земя, трябва да бъдем управлявани от небесните принципи още тук (Свидетелства към църквата. Т. 2, стр. 132, 133).",
      "Най-великата дейност, която може да се извърши в нашия свят, е да се прославя Бог, като се живее с Христовия характер (Свидетелства към църквата. Т. 6, стр. 439)."
    ]
  },
  {
    "day": "12 април",
    "title": "ПЪТ КЪМ ЖИВОТ",
    "verse": "„Влезте през тясната порта, защото широка е портата и пространен е пътят, който води в погибел, и мнозина са онези, които ги намират. Понеже тясна е портата и стеснен е пътят, който води в живот, и малцина са онези, които ги намират“ (Мат. 7:13,14).",
    "content": [
      "Христос ни призовава да тръгнем по тесния път, където всяка стъпка означава отричане от себе си. Призовава ни да стоим върху основата на вечната истина и да се борим, да воюваме искрено за вярата, дадена някога на светиите.",
      "Тъй като наближава времето, когато кралства и сили, и духовна нечистота по високите места ще се използват докрай във великата борба срещу истината, когато сатанинските лъжливи сили ще бъдат толкова могъщи, че ако е възможно, да заблуди и самите избрани, нашата проницателност трябва да бъде изострена чрез просветление от Бога, затова не бива да пренебрегваме сатанинските изобретения. Като работим заедно с небесните ангели, Бог ще направи всичко възможно работата ни да бъде увенчана със славен успех. Но успехът рядко ще бъде резултат от хаотични усилия. Изисква се обединеното влияние на всички църковни членове. Днес църквата се нуждае от хора, които както Енох „ходят по Бога“, като разкриват Христос пред света. Църковните членове се нуждаят от достигането на по-висок стандарт. Небесните посланици очакват общението с онези, които са се смирили, като са премахнали от взора си своята личност, чийто живот изпълнява думите, записани в Галатяни 2:20. Църквата трябва да се състои от такива мъже и жени, преди светлината ѝ да изгрее пред света с чисти и ярки лъчи. Погледът ни, отправен към Сина на Правдата, е замъглен от нашата себичност. Христос е разпъван отново заради мнозина, които чрез себеугаждане позволяват на Сатана да спечели контрол над тях.",
      "Божията цел е всички да бъдат проверени и опитани, за да се изяви дали са верни, или не на законите, които управляват небесното царство. За това Бог допуска сатанинската дейност, за да се разкрие характерът на дявола като лъжец, клеветник и убиец. Така последният триумф на Божия народ ще бъде по-забележителен, по-славен, по-пълен и цялостен (Ривю енд Хералд, 4 декември 1900)."
    ]
  },
  {
    "day": "13 април",
    "title": "В СЪДРУЖИЕ С ХРИСТОС",
    "verse": "„Аз Съм лозата, вие сте пръчките; който пребъдва в Мене и Аз в него, той дава много плод; защото, отделени от Мене, не можете да сторите нищо“ (Йоан 15:5).",
    "content": [
      "Краят е близо! Бог призовава църквата да завърши делото. Съработници на Бога, вие ставате силни чрез Господа, за да вземе Той и други заедно с вас в Небесното царство. Трябва да бъдете живи Божии инструменти, проводници за светлина на света и около вас небесните ангели с поръченията си от Христос да ви подкрепят, подсилват и въздигат в работата по спасяването на души.",
      "Стой отвън - разделен и разграничен от света, в света, но не от него, отразяващ ясните лъчи на Слънцето на правдата, чист, свят, с непоклатима вяра, разнасящ светлина навсякъде, където отидеш по земята.",
      "Нека църквите се събудят, преди да е станало твърде късно. Нека всеки член да се заеме със собствената си работа и да отстоява името на Господа, което носи. Нека твърда вяра и искрено състрадание заемат мястото на леността, мудността и неверието. Когато вярата се хване здраво за Христос, истината ще донесе награда за душата и религиозните служби няма да бъдат досадни и безинтересни. Всеки ден ще получавате богат опит, защото ще практикувате християнството, което изповядвате. Грешници ще се обръщат.",
      "О, да можеха всички да се изправят и да покажат на света, че тяхната вяра е жива, че пред света стои най-важният край, че Исус ще дойде скоро. Нека хората видят, че вярваме в това, като че ли сме на границата на небесния свят.",
      "Градежът на Божието царство се забавя или ускорява в зависимост от изневярата или верността на нестабилния човешки елемент. Работата е спъвана чрез неуспеха на човешкото естество вследствие на греха да сътрудничи на Божественото. Хората може да се молят: „Да дойде Твоето царство, да бъде Твоята воля, както на земята, така и на небето“, но ако не успеят да реализират тази молитва в живота си, техните молби ще останат без резултат. Но макар и да сте слаби, недостойни и грешни, Господ ви предлага да се сдружите с Него. Той ви кани да се оставите под небесното ръководство. Само когато се обедините с Христос, ще можете да вършите Божиите дела. „Отделени от Мене - казва Христос - не можете да сторите нищо“ (Свидетелства към църквата. Т. 6, стр. 436-438)."
    ]
  },
  {
    "day": "14 април",
    "title": "ПРЕДСТАВИТЕЛИ НА СПАСИТЕЛЯ",
    "verse": "„Да живеете благоприлично между езичниците, тъй щото относно това, за което ви одумват като злодейци, да прославят Бога във времето, когато ще ги посети, понеже виждат добрите ви дела“ (1 Петр. 2:12).",
    "content": [
      "Бог очаква онези, които носят Христовото име, да бъдат Негови представители. Те трябва да бъдат осветен, очистен, свят народ, който изявява светлината на всички, с които се срещне. Христовите последователи трябва да са разделени от света в принципи и интереси, но не и да се изолират от света. Спасителят се смесваше непрекъснато с хората не за да ги окуражава да вършат неща, които не са според Божията воля, но за да ги издигне и облагороди. „Освещавам Себе Си - заявява Той - за да могат и те да бъдат осветени“ (Йоан 17:19). Християнинът трябва да се съхрани така сред хората, че ароматът на Божествената любов да е като сол, която пази света от развала.",
      "Силата на по-извисения, по-чист и по-благороден живот е нашата голяма нужда. Светът с интерес следи какви плодове принасят изповядващите се за християни. Впечатления, угодни или неугодни на библейската религия, са постоянно поставяни в умовете на всички, с които имаме съприкосновение.",
      "И Бог, и ангелите наблюдават. Той желае Неговите представители да изявяват чрез живота си предимството на християнското над светското, да показват, че работят на високо свято ниво. Копнее да види, че истината, която са получили, ги е направила деца на Небесния Цар. Копнее да ги направи проводници, чрез които да може да излива безкрайната Си любов и милост.",
      "Христос жадува за разкриването Му от Неговата църква. Когато характерът на Спасителя се възпроизведе напълно у Неговия народ, тогава Той ще дойде, за да изиска своите Си. Привилегия е за всеки християнин не само да очаква, но и да ускори идването на Нашия Господ. Ако всички, които изповядваха името Му, принасяха плод за Негова слава, колко бързо целият свят щеше да бъде засят със семето на евангелието! Бързо щеше да узрее последната велика жътва и Христос щеше да дойде (Съвети към учителите, стр. 322-324)."
    ]
  },
  {
    "day": "15 април",
    "title": "ХАРАКТЕР, КОЙТО СВЕТЪТ ЩЕ РАЗПОЗНАЕ",
    "verse": "„За да бъдете безукорни и незлобливи, непорочни Божии чада всред опако и извратено поколение, между които блестите като светила на света“ (Фил. 2:15).",
    "content": [
      "Бог се стреми да покаже чрез народа Си принципите на Своето царство. За да могат те да разкрият в живота и характера си тези принципи, желае да ги отдели от привичките, навиците, от практиките на света. Като вижда добротата, милостта, справедливостта и любовта на Бога, разкрити в църквата, светът трябва да добие представа за Неговия характер и когато Божият закон по този начин е илюстриран в живота, светът ще признае превъзходството на тези, които обичат и се страхуват, и служат на Бога, като Го поставят над всички земни авторитети.",
      "Адвентистите от седмия ден преди всичко трябва да бъдат образец на състрадание, святост в сърцето и в отношенията. На тях са доверени най-тържествените истини, някога поверявани на простосмъртни. Всеки дар на благодат, сила и изобилие е бил свободно разпределен. Те очакват скорошното явяване на Христос в небесните облаци. За тях да се остави в света впечатлението, че вярата им не е всепобеждаваща сила в техния живот, означава напълно да се обезслави Бог.",
      "Заради нарастващата сила на сатанинските изкушения, времената, в които живеем, са изпълнени със заплахи за Божиите чада, и ние имаме нужда да се учим постоянно от Великия Учител, за да можем да правим всяка стъпка в сигурност и правда. Чудесни сцени ни се откриват; и в това време едно живо свидетелство трябва да се носи в живота на изповядващия Бога народ, така че светът да може да види, че в този век, когато злото царува навсякъде, все още има народ, който отхвърля собствената си воля и се стреми да извърши Божията воля - един народ от хора, в чието сърце и живот е записан Божият закон. Мислите им трябва да бъдат чисти, думите им - благородни и извисяващи. Религията на Христос трябва да бъде вплетена във всичко, което вършат и говорят. Трябва да са осветен, очистен, свят народ, който изявява светлина на всички, с които общува. Неговата цел е чрез онагледяване на истината в техния живот да бъдат ухание за живот на земята. Те знаят, че Христовата благодат е достатъчна, за да се осъществи това (Съвети към учителите, стр. 321, 322)."
    ]
  },
  {
    "day": "16 април",
    "title": "СВИДЕТЕЛСТВОТО, ОТ КОЕТО СВЕТЪТ СЕ НУЖДАЕ",
    "verse": "„Вие сте нашето писмо, написано в сърцата ни, узнавано и прочитано от всичките човеци“ (2 Кор. 3:2).",
    "content": [
      "Преобразяването на характера е свидетелство към света за обитаващата в нас любов на Христос. Бог очаква от Своя народ да покаже, че изкупителната сила на благодатта може да работи върху грешния характер и да възбуди стремеж към развитие в хармония и изобилна ползотворност.",
      "Но за да се изпълни Божията цел, трябва да се извърши подготвителна работа. Бог изисква сърцата ни да са празни от егоизъм, който е коренът на отчуждението. Той желае да излее Светия Си Дух в изобилна мярка, Който да ни води ясно по пътя чрез отричане от себе си. Когато личността се предаде на Бога, очите ще се отворят, за да виждат препъващите камъни, които нашата нехристоподобност е поставила по пътя на други. Всичко това Бог ни заповядва да отстраним. Той казва: „Изповядайте един на друг греховете си, и молете се един за друг, за да оздравеете“ (Яков 5:16). Само тогава можем да получим уверението, което Давид имаше, когато след изповядване на греховете си се помоли: „Върни ми радостта на спасението Си: И освобождаващият Дух нека ме подкрепи. Тогава ще науча престъпниците на Твоите пътища и грешници ще се обърнат към Тебе“ (Пс. 51:12,13).",
      "Когато отвътре царува Божията благодат, душата ще бъде обкръжена от атмосфера на вяра, кураж и христоподобна любов; атмосфера, която подкрепя духовния живот на всички, които вдишват от нея. Всеки, който е участник в Христовата изкупителна любов, всеки, който е бил просветлен от Божия Дух и предразположен към истината, ще почувства, че заради тези скъпоценни благословения има дълг към всяка душа, с която общува. Господ ще използва смирените по сърце, за да достигне до онези, които ръкоположените служители не могат да посетят. Те ще бъдат подбудени да говорят думи, които разкриват спасителната Христова благодат.",
      "И като работят за благословение на душите, самите те ще бъдат благословени. Бог ни дава възможност да споделяме благодатта, така че да ни изпълни отново с по-голяма благодат. Надеждата и вярата ще укрепнат, когато Божият посредник работи с талантите и способностите, предоставени от Него. Ще работи заедно с Божественото съдействие (Свидетелства към църквата. Т. 6, стр. 43, 44)."
    ]
  },
  {
    "day": "17 април",
    "title": "КОГАТО БОГ ДОПЪЛВА НЕСЪВЪРШЕНСТВАТА",
    "verse": "„И ние, като съдействаме с Бога, също ви умоляваме да не приемате напразно Божията благодат“ (2 Кор. 6:1).",
    "content": [
      "Трябва да участваме в Божието дело по целия свят; навсякъде, където има души за спасение, трябва да предложим помощта си, така че много синове и дъщери да бъдат доведени при Исус. Краят е близо и поради тази причина трябва да употребим напълно всяка поверена ни способност и всяко средство, които биха ни помогнали за делото.",
      "Как ли се чувстват ангелите, които виждат приближаващия край и в същото време установяват, че много от онези, на които е поверена последната вест на милост, се събират заедно, посещават и ръководят събрания заради привилегията да задоволят нуждите на собствените си души, чувствайки се незадоволени, ако няма силна проповед, докато правят твърде малко за спасението на другите. Всички, които поддържат чрез жива вяра връзката си с Христос, ще бъдат участници в Божественото естество. Постоянно ще получават от Него сили за духовен живот и няма да могат да стоят безмълвни.",
      "Животът винаги се изявява в действие. Ако сърцето е живо, то ще разпраща животворна кръв към всяка част на тялото. Онези, чийто сърца са изпълнени с духовен живот, няма да се нуждаят от подтикване да го разкрият. Божественият живот ще се излива открито от тях чрез богати потоци на благодат. Когато се молят, когато се трудят и когато работят, Бог се прославя.",
      "Не най-гениалният или най-талантливият е онзи, чиято работа произвежда най-великите и най-дълготрайните резултати. Кои са най-успешните работници? Онези, които са готови да отговорят на поканата: „Вземете Моето иго и се научете от Мене, защото съм кротък и смирен по сърце“.",
      "Ако хората, на които Бог е поверил таланти и интелект, откажат да разработят тези дарове за Негова прослава, след проверка и изпитание Той ще ги остави на собствените им разбирания и ще покани хора, които не изглеждат толкова богато духовно надарени, които не са толкова самоуверени, и ще направи слабите - силни, защото Му се доверяват да извърши за тях онези неща, които сами не могат да сторят. Бог ще приеме служене само от цяло сърце и Сам ще допълни това, което не достига (Свидетелства към църквата. Т. 6, стр. 443, 444).",
      "Ангели слушат, за да разберат какъв отчет носиш пред света за живия Небесен Господар (Пътят към Христос, стр. 119)."
    ]
  },
  {
    "day": "18 април",
    "title": "ПРОПОВЯДВАНЕ СЪС СИЛА",
    "verse": "„В ония дни дойде Йоан Кръстител и проповядваше в юдейската пустиня, като казваше: Покайте се, понеже наближи небесното царство“ (Мат. 3:1,2).",
    "content": [
      "По време на живота си в пустинята Йоан Кръстител бе поучаван от Бога. Той изучаваше как Бог се разкрива в природата. Под ръководството на Божия Дух изследваше пророческите свитъци. Ден и нощ Христос бе обект на изучаване и размишление, докато умът, сърцето и душата му не бяха изпълнени със славно видение.",
      "Той гледаше към Царя в Неговата красота, докато собствената му личност се изгуби от неговия поглед. Видя величието на светостта и позна себе си, че е недостатъчен и недостоен. Божия вест бе тази, която трябваше да изяви. Той трябваше да стои в Божията сила и правда. Бе готов да се яви като небесен посланик, пренебрегван от човеците, защото бе гледал на Божествения. Можеше да стои безстрашно в присъствието на земните монарси, защото с трепет се бе поклонил пред Царя на царете.",
      "Йоан не подкрепи вестта си с някакви сложни аргументи и убедителни теории. Сериозен и строг, но пак изпълнен с надежда, гласът му проехтя от пустинята: „Покайте се, защото близо е царството небесно“ (Мат. 3:2). Това развълнува хората с нова страшна сила. Целият народ бе впечатлен. Множества се стичаха към пустинята.",
      "В този век, точно преди второто идване на Христос в небесните облаци, трябва да се извърши работа като тази на Йоан Кръстител. Бог призовава хора за подготовката на народ, който да устои във великия ден на Господа. Като народ, който вярва в скорошното явяване на Христос, имаме задачата да разнесем една вест: „Приготви се да посрещнеш Своя Бог!” (Амос 4:12). Вестта ни трябва да е пряма като тази на Йоан. Той изобличаваше царе заради неправдата им. Не замлъкна, въпреки че животът му бе в опасност, и не се поколеба да изяви Божието Слово. Нашата задача в този век трябва да се извърши също така вярно.",
      "3а да предадем вестта за Христовото второ идване така, както го направи Йоан с вестта за първото, трябва да преживеем неговата духовна опитност. Същата дейност трябва да се извърши и в нас. Трябва да отправим погледа си към Исус и като гледаме на Него, да изгубим от взора си своята личност (Свидетелства към църквата. Т. 8, стр. 331-333)."
    ]
  },
  {
    "day": "19 април",
    "title": "„ЕТО БОЖИЯ АГНЕЦ”",
    "verse": "„На следващия ден Йоан вижда Исус, че иде към него, и казва: Ето Божия Агнец, Който носи греха на света!“ (Йоан 1:29).",
    "content": [
      "Заради естеството си Йоан Кръстител преживя грешките и слабостите на човечеството, но докосването на Божествената любов го преобрази. Когато, след започване на Христовото служене, Йоановите ученици дойдоха при него с роптание, че множествата са тръгнали след новия Учител, Йоан показа колко ясно бе разбрал връзката си с Месия и колко радостно е приветствал Онзи, за Когото бе приготвил пътя.",
      "„Човек не може да получи нищо - каза Йоан - ако не му е дадено от небето“ (Йоан 3:27-30). Като гледаше с вяра към Спасителя, той се бе извисил до степента на отричане от себе си. Стараеше се не да привлича хора към себе си, но да издига мислите им все по-високо и по-високо, докато достигнат до Божия Агнец. Сам по себе си бе само един глас, вик в пустинята. С радост прие самота и отхвърляне, за да могат очите на всички да се обърнат към Светлината на живота.",
      "Онези, които са честни в призоваването им като Божии вестители, няма да търсят чест за себе си. Себичната любов ще бъде погълната от любовта към Христос. Ще осъзнаят, че тяхната работа е да заявят като Йоан Кръстител: „Ето Божия Агнец!“. Ще издигнат Исус и с Него човечеството ще бъде извисено.",
      "Душата на пророка, опразнена от своята себичност, бе изпълнена със светлината на Божествения. Той принесе свидетелство за Негова слава. Всички Христови последователи трябва да споделят тази Негова слава. Можем да получим от небесната светлина само когато пожелаем да се очистим от себелюбието. Можем да опознаем Божия характер и да приемем Христовата правда чрез вяра само ако се съгласим всяка мисъл да бъде уловена в послушание на Христос. На всички, които правят това, Светият Дух се дава без мярка (Виж Кол.2:9,10) (Свидетелства към църквата. Т. 8, стр. 333, 334)."
    ]
  },
  {
    "day": "20 април",
    "title": "БОЖИЯТ ПРИЗИВ ЗА РЕФОРМАЦИЯ",
    "verse": "„Той ще предиде пред лицето Му в духа и силата на Илия, за да обърне сърцата на бащите към чадата, и непокорните към мъдростта на праведните, да приготви за Господа благоразположен народ“ (Лука 1:17).",
    "content": [
      "Йоан Кръстител вървеше открито в духа и силата на Илия, за да приготви пътя на Господа и да обърне хората към мъдростта на правдата. Бе представител на онези от живеещите в тези последни дни, на които Бог е доверил свещените истини, които трябва да се представят пред човеците, за да се приготви пътят за второто явление на Христос.",
      "Онези, които трябва да приготвят пътя за второто идване на Христос, са представени чрез верния Илия, както Йоан дойде в духа на Илия, за да подготви пътя за Христовото първо пришествие. Великата тема за реформацията трябва да бъде пробудена, общественият ум трябва да бъде раздвижен. Въздържание във всяко нещо трябва да се свърже с вестта и да отвърне Божия народ от идолопоклонство, чревоугодие, екстравагантност в облекло и в други неща. Отричане от себе си, смирение и въздържание на праведните, които Бог по особен начин ще ръководи и благославя, трябва да се представят пред хората в контраст с екстравагантните, разрушителни за здравето навици на онези, които живеят в този загиващ век.",
      "Бог е показал, че здравната реформа е толкова тясно свързана с третата ангелска вест, колкото ръката с тялото. Няма да се намери никъде толкова голяма причина за физическата и моралната деградация, както пренебрегването на тази важна тема. Онези, които угаждат на апетита и страстите, и затварят очите си за светлината относно страха от Бога, ще видят, че с грешните угаждания, които не са пожелали да избегнат, са станали виновни пред Него",
      "",
      "Провидението е водило Божия народ вън от екстравагантните навици на света и далеч от угаждането на апетита и страстите, за да застане върху основата на отричането от себе си и въздържане от всички неща. Народът, който Бог води, ще бъде особен, той няма да е като света. Ако следва Божието ръководство, ще осъществи намеренията Му, като предаде волята си на Неговата. Тогава Христос ще живее в сърцето на всеки от тях. Вашето тяло, казва апостолът, е храм на Светия Дух (Свидетелства към църквата. Т. 3, стр. 61-63)."
    ]
  },
  {
    "day": "21 април",
    "title": "НАСЪРЧЕНИЕ ЗА ЗДРАВОСЛОВЕН ЖИВОТ",
    "verse": "„И тъй, моля ви, братя, поради Божиите милости, да представите телата си в жертва жива, свята, благоугодна на Бога, като ваше духовно служене“ (Римл. 12:1).",
    "content": [
      "Невъзможно е за човека да представи тялото си като жива жертва, свята, приемлива пред Бога, докато в същото време продължава да угажда на навици, които го лишават от физическа, умствена и нравствена сила. Апостолът отново казва: „И недейте се съобразява с тоя век, но преобразявайте се чрез обновяването на ума си, за да познаете от опит що е Божията воля - това, което е добро, благоугодно Нему и съвършено“ (Римл. 12:2) (Съвети върху здравето, стр. 23).",
      "Намираме се в свят, който се противопоставя на чистотата и честността на характера, виждаме заблуда и разруха, деформация и грях. Колко противоположно е всичко това на задачата, която трябва да бъде постигната с нас точно преди да получим дара на безсмъртието. Божиите избрани трябва да стоят неопетнени сред покварите, които изобилстват около тях в това последно време. Чистота и святост трябва да владее в дух и тяло. Щом това е нужно, промяната трябва да започне веднага с искреност и с разбиране. Божият Дух трябва да получи пълен контрол, който да повлияе върху всяко действие.",
      "Здравната реформа е клон от великата работа, определена да направи един народ годен за Господното явление. Мъжете и жените не могат да престъпват природния закон чрез угаждане на своя апетит и страсти, без да престъпват Божия закон. Затова Той ни е огрял със светлината на здравната реформа, така че да можем да осъзнаем, че е грях да нарушаваме законите, които е заложил във всяко същество.",
      "Да направим природния закон открит и ясен и да подбуждаме хора към подчинение на него е работата, която придружава проповядването на Тройната ангелска вест. Бог е промислил тази тема да бъде обсъждана и общественото съзнание да бъде предизвикано да я изследва; защото е невъзможно за мъже и жени, докато са под силата на грешни, съсипващи здравето и възбуждащи мозъка навици, да оценят свещената истина.",
      "Онзи, който носи светлината, дадена му от Бога за здравната реформа, притежава значителна подкрепа в работата за освещението чрез истината, за начина, по който всеки може да стане достоен да получи безсмъртие (Съвети върху здравето, стр. 20-22)."
    ]
  },
  {
    "day": "22 април",
    "title": "ДОБРОДЕТЕЛТА НА СМИРЕНИЕТО",
    "verse": "„Съразпнах се с Христос, и сега вече не аз живея, но Христос живее в мене; а животът, който сега живея в тялото, живея го с вяра, която е в Божия Син, Който ме възлюби и даде Себе Си за мене“ (Гал. 2:20).",
    "content": [
      "Чрез вяра апостол Павел придоби Христовата благодат и тази благодат осигуряваше нуждите на душата му. Чрез вяра той прие небесния дар и го предаваше на души, които копнееха за светлината. Това е опитността, от която и ние се нуждаем. Молете се за тази вяра. Гладувайте за нея. Вярвайте, че Бог ще ви я даде.",
      "Предстои да се извърши велика работа в нашия свят. Той не е някакъв приказен свят. Пред нас е жестоката реалност. Навсякъде виждаме проявите на сатанинската смъртоносна сила. Нека работим заедно с Този, Който действа, за да възстанови и издигне. Нека не забравяме, че онзи, който работи за Христос, трябва да възстановява силата си при мощния Извор на съзидателна сила. Християните се нуждаят от сила на мисълта, твърдост на волята и познание, което идва от изучаване на Божието Слово. Те не могат да си позволят да изпълват умовете си с дреболии. Всеки ден трябва да бъдат подновявани с духовна сила.",
      "Научете се от Онзи, Който е казал: „Аз съм кротък и смирен по сърце“. Като се учите от Него, ще намерите почивка. Ден след ден ще събирате опит в Божиите неща, ден след ден ще осъзнавате величието на Неговото спасение и славата от един съюз с Него. Постоянно ще научавате как по-добре да живеете христоподобно и постоянно ще израствате, докато достигнете ръста на Спасителя.",
      "Ако погребем нашето самолюбие, ако разширим идеята си за това какво може Христос да бъде за нас и какво ние можем да сме за Него, ако се обединим един с друг чрез връзките на християнска дружба, Бог ще работи чрез нас с могъща сила. Тогава ще бъдем осветени чрез истината, избрани от Бога и под контрола на Неговия Дух. Всеки ден живот ще бъде ценен за нас, защото ще виждаме в него възможност да използваме поверените ни дарове за благословение на останалите (Ривю енд Хералд, 30 май 1907).",
      "Трябва да забравим себе си в любящо служене за другите. Може и да не си спомняме за някое добро дело, което сме извършили, но вечността ще изяви явно в цялата му светлина всяко дело, извършено за спасение на души, всяка дума, изговорена за утешение на Божиите чада; и тези дела, сторени заради Христос, ще бъдат част от радостта ни през цялата вечност (В небесните места, стр. 230)."
    ]
  },
  {
    "day": "23 април",
    "title": "МЛАДЕЖИТЕ - БОЖИИ ИНСТРУМЕНТИ",
    "verse": "„Добро е за човека да носи хомот в младостта си“ (Пл. Йер. 3:27).",
    "content": [
      "Бог призовава младите хора с енергията и силата на тяхната младост да споделят с Него отричане от себе си, жертва и страдание. Ако приемат зова Му, ще ги направи Свои инструменти за спасение на души, заради които е умрял. Но Той желае те да пресметнат цената и да навлязат в работата си с пълно познание за условията, при които ще служат на един разпнат Изкупител.",
      "Първата ни работа трябва да бъде да доведем сърцата си в хармония с Бога, само тогава сме приготвени да се трудим за спасението на души. В отминалите години е съществувало искрено изследване на сърцето на нашите работници. Те се съветваха заедно и се обединяваха в смирена, пламенна молитва за Божественото ръководство. Христовото завръщане е по-близо, отколкото смятаме. С всеки отминаващ ден ни остава един по-малко, за да прогласим вестта на предупреждение към света. Бих желала днес да имаме по-искрена молитва, по-голямо смирение, по-сериозно очистване и по-силна вяра (Свидетелства към църквата. Т. 5, стр. 87, 88).",
      "Възложено ни е да извършим огромна работа за Господаря, да отворим Божието Слово пред тези, които са в тъмнината на греха. Млади приятели, действайте така, като че имате свято поръчение. Трябва да бъдете ученици на Библията, всеки да е готов да отговори на който и да е човек, ако го запита за причината за надеждата, която е във вас. Чрез вашето истинско християнско усърдие докажете, че знаете истината и е в интерес на всички останали да я чуят. Ако тази истина е изработена в душата, тя ще се разкрие в изражението и в обноските, в тихо и благородно самообладание и мир, които само християнинът може да притежава. Онези, които са достигнали до искрено смирение и чиито умове са били развити от истините, разкрити в Евангелието, ще притежават осезаемо влияние. Те ще впечатляват умове и сърца (Свидетелства към църквата. Т. 5, стр. 401).",
      "Нямам по-голямо желание от това да видя нашите младежи погълнати от духа на чистата религия, която ще ги доведе да поемат кръста си и да следват Исус. Излезте и тръгнете, млади ученици на Христос, контролирани от принципите, облекли Христовата правда и чистота! Вашият Спасител ще ви ръководи в прилагането на дарбите ви там, където ще бъдете най-полезни. В пътеката на дълга можете да сте уверени за приемането на благодатта, достатъчна за вашия ден (Свидетелства към църквата. Т. 3, стр. 87)."
    ]
  },
  {
    "day": "24 април",
    "title": "РАБОТА ПРЕЗ ВСИЧКИ ВЕКОВЕ",
    "verse": "„Писах вам, бащи, защото познавате Този, Който е отначало. Писах вам, младежи, защото сте силни и Божието Слово пребъдва във вас, и победихте лукавия“ (1 Йоан 2:14).",
    "content": [
      "Има много начини, чрез които младежите ни могат да намерят възможност да проявя старание и да помогнат. В тази заключителна работа трябва да се включат и обикновени хора, които ще помогнат за разгласяването на благата вест. Млади и стари ще бъдат повикани от полето, от лозето, от работилницата и изпратени от Господаря открито да предадат вестта Му. Много от тях не са имали възможност за обучение, но Христос вижда в тях качества, които ще ги направят способни да постигнат Неговата цел. Ако вложат сърцето си в делото и продължат да бъдат ученици, Той ще ги направи достойни да работят за Него.",
      "Дори да са големи или малки твоите таланти, помни, че онова, което притежаваш, ти е дадено с доверие. Така Бог те изпитва, като ти дава възможност да докажеш, че си верен. Ти си Му длъжен за способностите, които притежаваш. На Него принадлежат силите на твоето тяло, ум, душа и тези сили трябва да бъдат използвани за Него. Твоето време, твоето влияние, твоите способности, твоите умения - всичко трябва да бъде съобразено с Този, Който дава всичко (Младежки наставник, 3 март 1908).",
      "Младежът, който намира радост и щастие в четенето на Божието Слово и в часа за молитва, е постоянно освежаван чрез пиене от Източника на живота. Той ще достигне висота в морално съвършенство и дълбочина на мисълта, която другите не могат да осъзнаят. Онези, които така свързват душите си с Бога, Той припознава като Негови синове и дъщери. Те непрекъснато ще израстват все по-високо и по-високо, като получават по-ясна представа за Бога и за вечността, за да може Господ да ги използва като проводници на светлина и мъдрост в света (Свидетелства към църквата. Т. 4, стр. 624).",
      "С такава армия от работници като нашите младежи, правилно подготвени, колко скоро бихме могли да предадем вестта за разпнатия, възкръснал и скоро идващ Исус по целия свят. Колко скоро би могъл да настъпи краят - краят на страданията, болката и греха! (Възпитание, стр. 271)."
    ]
  },
  {
    "day": "25 април",
    "title": "ЗАЩО ТОЛКОВА МНОГО БЕЗДЕЛНИЦИ?",
    "verse": "„Но ще приемете сила, когато дойде върху вас Светият Дух, и ще бъдете свидетели на Мене както в Йерусалим, така и в цяла Юдея и Самария, и до края на земята“ (Деяния 1:8).",
    "content": [
      "В доверието, оказано на първите ученици, имат дял вярващи от всеки век. На всеки, който е получил благата вест, му е дадена и свещената истина - да я дари на света. Божиите верни избрани винаги са били активни мисионери, които отдават всички средства и възможности за честта на Неговото име и мъдро използват талантите си, за да Му служат.",
      "Представителите на Божията църква трябва да са ревностни за добри дела, като се разграничават от светските амбиции и вървят по стъпките на Онзи, Който ходеше, за да върши добро. Със сърца, изпълнени със съчувствие и състрадание, те трябва да служат на всеки, който има нужда от помощ, като донасят на грешници познанието за любовта на Спасителя. Такова служене изисква трудолюбиво усилие, но донася и богата награда. Онези, които се впуснат в него с искрени намерения, ще видят души, спечелени за Спасителя (Откр. 22:17). Енергията за разнасяне на тази покана включва цялата църква. Всеки, който е чул поканата, трябва да я повтори и тя като ехо да се разнесе по хълмове и долини, като прогласява: „Дойди!“.",
      "Стотици и хиляди, които са чули вестта за спасението, все още стоят бездейни, а биха могли да се включат активно в някакъв вид служене. На тях Христос казва: „Защо стоите тук цял ден празни?“. И добавя: „Идете и вие на лозето!“ (Мат. 20:6,7). Защо много хора не отговарят на призива? Дали защото се мислят за извинени, понеже не стоят на амвона? Нека разберат, че има огромна работа за вършене извън амвона чрез хиляди скромни, отдадени, посветени членове.",
      "Бог дълго е очаквал духът на служене да обхване цялата църква, така че всеки да работи за Него според способностите си. Когато членовете на Божията църква изпълняват определената си задача в назрелите полета в домовете и извън тях, като изпълняват евангелското поръчение, скоро целият свят ще бъде предупреден и Господ Исус ще се завърне на тази земя със сила и с голяма слава (Мат. 24:14) (Деяния на апостолите, стр. 109-111)."
    ]
  },
  {
    "day": "26 април",
    "title": "ВСИЧКИТЕ НИ СЪКРОВИЩА ЗА БОГА",
    "verse": "„Болни изцелявайте, мъртви възкресявайте, прокажени очиствайте, бесове изгонвайте; даром сте приели, даром давайте“ (Мат. 10:8).",
    "content": [
      "Всичко, което хората получават от Божията щедрост, все още принадлежи на Него. Каквото и да ни е подарил Той, ценните и красиви неща на земята са поставени в ръцете ни, за да се изпита и провери дълбочината на нашата любов към Него, от една страна, и от друга - за да се види как оценяваме Неговите добрини. Независимо дали това са съкровища от богатство или интелект, те трябва да бъдат положени като доброволен принос в Исусовите нозе (Свидетелства към църквата. Т. 5, стр. 736).",
      "Когато даде поръчение на учениците Си до отидат „по целия свят и да проповядват евангелието на всяка твар“, Христос определи работата на последователите Си за нарастване на познанието за Неговата благодат. Докато едни излизат открито да проповядват, Той призовава други за приношения, с които да се подкрепи делото Му на земята (Свидетелства към църквата. Т. 9, стр. 255).",
      "Не всички могат да направят големи жертви, не всички могат да извършат велики дела, блестящи постъпки; но всички могат да практикуват отричане от себе си, всички могат да изявяват липсата на всякакъв егоизъм у Спасителя. Някои биха могли да донесат само лепти, но всеки дар, донесен с искрено сърце, е приет от Бога (Свидетелства към църквата. Т. 9, стр. 54, 55).",
      "Мнозина щяха да бъдат изненадани, ако можеха да видят колко много би могло да се направи за Божието дело чрез дела на отричане от себе си. Малките суми, спестени чрез дела на саможертва, ще сторят повече за напредъка на Божието дело, отколкото по-големите дарения, които не са продиктувани от мотиви на саможертва (Свидетелства към църквата. Т. 9, стр. 157, 158).",
      "Духът на свободата е духът на небето. Христовата саможертвена любов е разкрита на кръста. За да бъде човекът спасен, Той даде всичко, което имаше, а после и Себе Си. Христовият кръст апелира към щедростта на всеки последовател на благословения Спасител. Принципът, илюстриран там, е да даваме, да даваме (...) Принципът на плътския човек е да взема, да взема (...)",
      "Светлината на евангелието, грееща от кръста на Христос, изобличава егоизма. Мнозина от Божия народ са в опасност да бъдат уличени в скъперничество и светски дух. Те трябва да разберат, че Неговата милост е тази, която увеличава необходимостта от техните средства. И по този начин Той превръща човека в средство за разпределение на благословенията Си на земята. Бог е планирал системата на благотворителността, за да може човекът да стане като Своя Създател - щедър и неегоистичен по характер и накрая да бъде участник в споделянето с Христос на вечната, славна награда (Свидетелства към църквата. Т. 9, стр. 254, 255)."
    ]
  },
  {
    "day": "27 април",
    "title": "ЖИВОТ НА ДВЕ СКОРОСТИ",
    "verse": "„Нашето общение е с Отца и с Неговия Син Исус Христос“ (1 Йоан 1:3).",
    "content": [
      "От нищо друго не се нуждаем в нашата работа повече, отколкото от практически резултати вследствие на общението с Бога. Трябва да покажем чрез всекидневния си живот, че имаме мир и почивка в Спасителя. Неговият мир в сърцето ще освети убедително и външността. Общението с Бога ще облагороди характера и живота. Хората ще познаят, както беше при първите ученици, че сме били с Исус. Това ще изпълни работата ни със сила, каквато нищо друго не би могло да осигури. Никой не трябва да си позволява да бъде лишен от тази сила. Трябва да постигнем живот на две скорости - живот на размисъл и на действие, на безмълвна молитва и на искрена работа. (По стъпките на великия Лекар, стр. 512).",
      "Всички, които са обучавани от Бога, се нуждаят от тих, спокоен час за общение на техните собствени сърца с природата и с Бога. Трябва да Го чуваме как говори на сърцето. Когато всеки друг глас е смълчан и в тишина и спокойствие дойдем пред Него, мълчанието на душата прави Божия глас по-ясен. Той ни заповядва: „Млъкнете и познайте, че Аз Съм Бог“ (Пс. 46:10). Това е ефективната подготовка за всеки труд, положен за Бога. Сред забързаната тълпа и напрежението на натоварения живот, онзи, който е освежаван по този начин, ще бъде обкръжен от атмосфера на светлина и мир. Той ще получава нови дарове на физическа и духовна сила. От неговия живот ще лъха благоухание и ще се разкрива божествена сила, която ще достига до сърцата на хората (По стъпките на великия Лекар, стр. 58).",
      "Мнозина, даже и в техния период на посвещение, не успяват да получат благословението на истинското общение с Бога. Те са твърде забързани. С бързи крачки се втурват в Христовото любящо присъствие, може би за момент се поспират пред светлите дворове, но не чакат за съвет. Нямат никакво време да останат с небесния Учител. Завръщат се със своето бреме към делата си. Такива служители няма да успеят, докато не научат тайната на успеха - размисъл, молитва и вяра за обновяване със сила. Те се нуждаят от влиянието на Неговия Дух, а когато го получат, ще бъдат събудени за нов, осветен живот (Възпитание, стр. 260, 261)."
    ]
  },
  {
    "day": "28 април",
    "title": "ГРЕХОВНА РЕВНОСТ",
    "verse": "„Защото свидетелствам за тях, че имат ревност за Бога, но не според пълното знание“ (Римл. 10:2).",
    "content": [
      "Има една демонстративна, шумна ревност, без цел и посока, която е чужда на познанието. Тя е сляпа в действията си и разрушителна в резултатите. Това не е християнска ревност. Християнската ревност е контролирана от принципи и не е импулсивна. Тя е искрена, задълбочена и силна, обхваща цялата душа и подбужда към практикуване на морална чувствителност.",
      "Спасението на души и интересите на Божието царство са въпроси от най-висока важност. Какво друго може да изисква по-голяма искреност, отколкото спасението на души за прослава на Бога? Тук се съдържат доводи, към които не можем да се отнесем с пренебрежение. Те са толкова сериозни, колкото е вечността. Вечната съдба на всекиго е поставена на карта. Мъже и жени решават съдбата си за благоденствие или за мъка. Християнската ревност няма да се изявява в говорене, но ще чувства и действа със сила и ефективност, но без да бъде на показ. Смирение ще характеризира всяко усилие и то ще бъде белегът на всяко дело. Християнската ревност ще ни води до искрена молитва, смирение и вярност в домашните задължения. В семейния кръг ще бъдат проявени нежност и любов, благост и съчувствие, които винаги са плодове на християнската ревност.",
      "Колко малко хора разбират стойността на душите! Колко малко желаят да се жертват, за да доведат души до познание за Христос! Има много разговори, много престорена любов за загиващите души; но това е евтина глупост. Изпълнете се с християнската ревност - ревност, която ще бъде показана чрез вършене на добри дела.",
      "Всички сега трябва да работят за себе си, за да имат Исус в сърцето си, тогава те ще Го изповядат на други. Една душа, която притежава Христос, не може да бъде спряна да Го изявява, както и водите на Ниагара не могат да бъдат спрени да летят надолу по водопада (Свидетелства към църквата. Т. 2, стр. 232, 233).",
      "Вечният живот трябва да засегне най-дълбоко интереса на всеки християнин. Да си сътрудник на Христос и на небесните ангели е велик спасителен план. Коя работа може да се сравни с тази?! От всяка спасена душа при Бог постъпва приход на слава, за да бъде отразена върху спасения и също върху този, който е инструмент за неговото спасение (Свидетелства към църквата. Т. 2, стр. 232)."
    ]
  },
  {
    "day": "29 април",
    "title": "СИГУРНА ОСНОВА",
    "verse": "„Но твърдата основа, положена от Бога, стои, имайки този печат: Господ познава Своите Си, и всеки, който изповядва Господното име, да отстъпи от неправдата“ (2 Тим. 2:19).",
    "content": [
      "Бог желае да има един верен народ, твърд като гранитна скала. Неговите избрани са определени да бъдат Негови свидетели в света, Негови инструменти за извършване на специална, славна работа в деня на приготовлението Му.",
      "Служители, които са проповядвали истината с ревност и искреност, биха могли да отстъпят и да се присъединят към редовете на враговете ни, но обръща ли това Божията истина в лъжа? „Но въпреки това - казва апостолът - основата на Бога стои сигурна“. Вярата и чувствата на хората могат да се променят, но Божията истина – никога.",
      "Толкова е сигурно, че имаме истината, колкото и това, че Бог живее; и Сатана с всичките си хитрости и пъклена сила не може да промени Божията истина в лъжа. Въпреки че великият противник до края ще се опитва да направи безрезултатно Божието Слово, истината трябва да триумфира открито като светило, което грее ярко.",
      "Бог ни е отделил като единствени и ни е направил поданици на Своята милост. Ще се омаем ли от празнословията на отстъпника? Ще изберем ли да стоим сред стана на множеството му? Ще се присъединим ли към нарушителите на Божия закон? По-скоро молитвата ни нека бъде: „Господи, постави вражда между мене и змията“. Ако ние не сме във вражда с тъмните му дела, мощните му пълчища ни обкръжават и неговото жило е готово всеки момент да прониже сърцата ни. Трябва да го считаме за смъртен враг. Трябва да му се противопоставяме в името на Христос. Борбата ни все още продължава.  Нека всички, които се наричат с Христовото име, да се препашат с оръжието на правдата!",
      "Дошло е време, когато трябва да узнаем лично защо вярваме в това, което проповядваме. Нека положим за себе си добра основа, за да устоим във времето, което предстои да дойде, така че да се хванем за вечния живот. Трябва да се трудим не с нашата собствена сила, но със силата на нашия възкръснал Господ. Какво правим и какво ще се осмелим да направим за Исус? (Свидетелства към църквата. Т. 4, стр. 594-597)."
    ]
  },
  {
    "day": "30 април",
    "title": "НЕБЕТО Е В ОЧАКВАНЕ ЗА ТЕБ",
    "verse": "„Както Отец изпрати Мене, така и Аз изпращам вас“ (Йоан 20:21).",
    "content": [
      "За апостолите е писано: „ те излязоха и проповядваха навсякъде, като им съдействаше Господ и потвърждаваше словото със знаменията, които ги придружаваха“ (Марк 16:20). Както тогава Христос изпрати Своите ученици, така и днес Той изпраща членовете на Своята църква. Влиянието им е същото като на апостолите. Ако направят Господа своя сила, Той ще работи с тях и няма да се трудят напразно. Нека осъзнаят, че Господ е поставил Своя печат върху делото, с което са се захванали. Той каза на Йеремия: „Не думай: дете съм, защото при всичките, при които ще те пратя, ще идеш и всичко, що ти заповядам, ще кажеш. Да не се боиш от тях, защото Аз съм с тебе, за да те избавям. Тогава Господ простря ръката Си, та я допря до устата ми и ми рече: Ето, турих думите Си в устата ти“ (Йерем. 1:9). И Той ни казва да отидем да говорим дадените ни думи, като усещаме до устните си Неговото свято докосване.",
      "Христос е дал на църквата свещено поръчение. Всеки църковен член трябва да бъде проводник за света на съкровищата на Божията благодат, неизследимите Христови богатства. За Спасителя няма нещо по-желано от служители, които да представят на света Неговия дух и характер. Няма нищо по-нужно за света от изявяването на любовта на Спасителя към човешките същества. Цялото небе очаква мъже и жени, чрез които Бог да разкрие силата на християнството.",
      "Божията църква работи за разпространение на истината, благословена от Него да върши особено дело. И ако Му е вярна и послушна на всичките Му заповеди, в нея ще пребъдва съвършенството на Божествената благодат. Ако бъде вярна на връзката си с Него, ако почита Бога докрай, никоя сила не би могла да ѝ устои.",
      "Ревност за Бога и неговото дело подтикваха учениците да свидетелстват за евангелието със сила. Няма ли подобна жар да запали и нашите сърца, за да разкажем с решителност историята за изкупителната любов на разпнатия Христос. Това е привилегията на всеки християнин - не само да очаква, но и да ускори идването на Спасителя (Деяния на апостолите, стр. 599, 600)."
    ]
  },
  {
    "day": "1 май",
    "title": "БОГ ЩЕ ВОДИ СВОЯ НАРОД",
    "verse": "„Когато минаваш през водите, с теб ще бъда; и през реките, те не ще те потопят. Когато ходиш през огъня, ти няма да се изгориш, и пламъкът не ще те опали“ (Исая 43:2).",
    "content": [
      "Бог има църква на земята, която се състои от един избран народ, който пази Неговите заповеди. Той ръководи не някаква разпръсната дружинка от ловци тук и там, но един народ.",
      "Не трябва да се съмняваме и страхуваме, че делото няма да успее. Бог е начело на това дело и Той ще го доведе до успешен край. Ако е необходима реорганизация поради неблагоприятни обстоятелства, ще се погрижи и ще претвори всяко зло в добро. Нека имаме увереността, че Бог управлява чудесно кораба, който ще ни отведе на спасителния бряг.",
      "Преди много години, когато пътувах от Портланд до Бостън, ни връхлетя буря и огромни вълни ни блъскаха насам-натам. Полилеите падаха, а куфарите и сандъците се търкаляха като топки от едната страна до другата. Пътниците бяха изплашени и много от тях издаваха викове и крясъци в очакване на смъртта.",
      "След малко лоцманът дойде на борда. Капитанът стоеше близо до него и когато лоцманът пое управлението, капитанът изрази своето несъгласие по отношение на посоката, в която бе направляван кораба.",
      "- Ще поемете ли кормилото? - попита лоцманът. Капитанът не се реши да направи това, защото знаеше, че му липсва опит. Тогава някои от пътниците разтревожени заявиха, че се страхуват лоцманът да не разбие кораба в скалите.",
      "- Ще поемете ли вие кормилото? - попита лоцманът, но те също знаеха, че не биха могли да се справят.",
      "Когато мислите, че делото е в опасност, помолете се: „Господи, застани на кормилото. Преведи ни през хаоса. Доведи ни безопасно на спасителен бряг“. Имаме ли основание да вярваме, че Господ ще ни преведе триумфално?",
      "С вашия ограничен ум не можете да разберете в пълнота действието на Божието провидение. Нека оставим Бог да се грижи за Своето собствено дело (Вярата, чрез която живея, стр. 282)."
    ]
  },
  {
    "day": "2 май",
    "title": "САТАНА УДВОЯВА УСИЛИЯТА СИ",
    "verse": "„Ангелът на Господа се опълчва около ония, които Му се боят, и ги избавя“ (Пс. 34:7).",
    "content": [
      "Силата и злобата на Сатана и на пълчищата му с право биха могли да ни уплашат, ако не намирахме прибежище и освобождение в превъзхождащата мощ на нашия Изкупител. Ние грижливо подсигуряваме къщите си със секретни брави, за да запазим имуществото и живота си от зли хора, но рядко мислим за злите ангели, постоянно стремящи се да се доближат до нас и срещу чиито атаки не можем да се защитаваме със собствени сили. Само ако им позволим, могат да объркат умовете ни, да разболеят и измъчват телата ни, да унищожат притежанията ни и да отнемат живота ни. Едничката им радост е в окаяността и в гибелта. Ужасно е състоянието на съпротивляващите се на Божественото влияние и на отдаващите се на сатанинските изкушения, докато Бог ги остави изцяло под контрола на злите духове. Но онези, които следват Христос, са винаги в безопасност под Неговото покровителство. Ангели, превъзхождащи Сатана по сила, се изпращат от небето, за да ги закрилят. Лукавият не може да пробие стражата, която Бог е поставил около Своя народ.",
      "Великата борба между Христос и Сатана, продължаваща вече почти шест хиляди години, скоро ще приключи. Затова и лукавият удвоява усилията си да осуети Христовото дело за човека и да оплете душите в своите примки. Да държи хората в тъмнина и без покаяние, докато посредническата служба на Спасителя като жертва за грях привърши - това е целта, която се стреми да постигне.",
      "Когато не се полагат специални усилия, за да се противостои на неговата сила, когато равнодушието залива църквата и света, тогава е спокоен; няма опасност да загуби пленените и водените от него според волята му. Но когато вниманието бъде насочено към вечните неща и хората започнат да питат: „какво трябва да сторя, за да се спася?“, той се стреми да използва своята сила срещу Христовата и да попречи на влиянието на Светия Дух.  Със същата цел винаги присъства там, където се събират хора на поклонение пред Бога. Макар и скрит от очите, действа старателно, за да овладее умовете на молещите се (Великата борба, стр. 517-518)."
    ]
  },
  {
    "day": "3 май",
    "title": "ВАЖНА БОРБА ПРЕД НАС",
    "verse": "„Подобава да се покоряваме на Бога, а не на човеци“ (Деяния 5:29).",
    "content": [
      "Голяма криза очаква Божия народ. Криза очаква и света. Най-важната битка на всички векове е точно пред нас.  Въпросът за налагане на спазването на неделята е станал от национална значимост и интерес. Добре знаем какъв ще бъде резултатът от това движение. Но готови ли сме за тези събития? Изпълнили ли сме вярно дълга, който ни е поверил Бог - да предупредим хората за опасността, която ги грози?",
      "Има мнозина, които никога не са разбирали изискванията на библейската събота и фалшивата основа, на която почива неделната институция. Всяко движение в полза на религиозното законодателство е наистина един акт на примирие с папството, което в продължение на толкова много векове е водило жестока война срещу свободата на съвестта. Спазването на неделята дължи своето съществуване като „християнска“ институция на „тайната на беззаконието“ и нейното налагане ще е фактически признаване на принципите, които са крайъгълният камък на папството. Когато нашата нация до такава степен се отрече от принципите си на управление, че да прокара неделния закон - по този начин протестантизмът ще подаде ръка на папството. Това няма да е нищо друго освен възраждане на тиранията, която толкова дълго е чакала с нетърпение възможност да изплува отново в действен деспотизъм.",
      "Когато папството или неговите принципи бъдат отново узаконени, огньовете на преследването ще пламнат с нова сила срещу онези, които отказват да принесат в жертва съвестта и истината от уважение към грешките на мнозинството. Това зло е пред прага да се осъществи.",
      "Когато Бог е дал светлина, показваща опасностите пред нас, как можем да застанем чисти в Неговото присъствие, ако сме небрежни да положим всяко усилие, за да я занесем при хората? Можем ли да сме доволни, ако ги оставим да посрещнат този въпрос непредупредени?",
      "Когато законите на земни управители се доведат в противоречие със законите на върховния Управител на вселената, тогава онези, които са истински Божии поданици, ще трябва да останат верни на своя Господар (Свидетелства към църквата. Т. 5, стр. 711-713)."
    ]
  },
  {
    "day": "4 май",
    "title": "ИЗОПАЧАВАНЕ НА ПИСАНИЯТА",
    "verse": "„Които неучените и неутвърдените изопачават (...) писанията за своя погибел“ (2 Петр. З:16).",
    "content": [
      "Една от най-успешните измами на Сатана е твърдението, че това, в което вярват хората, няма никакви последствия. Той знае, че истината, приета с любов, освещава душата и затова непрекъснато се опитва да я замени с фалшиви теории, басни или алтернативно евангелие.",
      "Съмнителни и произволни тълкувания на Писанията и множество ширещи се в християнския свят днес противоречиви теории относно религиозната вяра са дело на големия ни противник, който се опитва да обърка човешките умове, за да не могат да различат истината. Разногласията и разделението в църквите на съвременното християнство се дължи до голяма степен на преобладаващия обичай да се изопачават Писанията, за да се подкрепи нечия любима теория. Вместо да изследват внимателно Божието Слово със смирено сърце, за да получат познание за волята Му, мнозина търсят да открият нещо странно и оригинално.",
      "За да подкрепят погрешни доктрини или нехристиянски практики, някои ще използват пасажи от Писанието, отделени от контекста, понякога дори като цитират половината от даден стих като доказателство за тяхното твърдение, когато останалата част показва, че смисълът е точно противоположният. С лукавството на змията те се крият зад несвързани изказвания, съставени, за да прилягат на плътските им желания. По този начин мнозина съзнателно изопачават Божието Слово. Други, като имат живо въображение, се възползват от образите и символите на Свещеното Писание. Тълкуват ги, за да задоволят фантазията си, като не зачитат свидетелството на Писанието, че самото то е тълкувател на себе си, и тогава представят ексцентричните си идеи като учения на Библията.",
      "Винаги когато изучаването на Писанията е започнато без молитвен дух, смирение и готовност да бъдем поучавани, тогава и най-ясните и най-простите, както и най-трудните пасажи ще бъдат преиначени от истинското им значение (...) Божието Слово е ясно за всички, които го изучават с молещо сърце. Истината ще огрее всеки искрен човек. „Виделина се сее за праведния“ (Пс. 97:11). Никоя църква не може да напредне в святост, докато членовете ѝ не търсят сериозно истината като скрито съкровище (Великата борба, стр. 520-522)."
    ]
  },
  {
    "day": "5 май",
    "title": "ФАЛШИВИ ТЕОРИИ ЗА БОГА",
    "verse": "„Защото, като познаха Бога, не Го прославиха като Бог, нито Му благодариха; но се извратиха чрез своите мъдрувания и несмисленото им сърце се помрачи“ (Римл. 1:21).",
    "content": [
      "Теорията, че Бог е някаква субстанция, просмукана в цялата природа, е една от изтънчените хитрости на Сатана. Тя представя погрешно Бога и позорно принизява Неговото величие и могъщество.",
      "Пантеистичните теории не се подкрепят от Божието Слово. Светлината на Неговата истина показва, че тези теории са средства за погубване на души. Тъмнината е техен субект, а сферата им на действие - плътта. Те задоволяват естественото сърце и отмахват бариерата за наклонностите. Резултатът от приемането им е отделяне от Бога.",
      "Но има една сила, която може да премахне обсадата на злото от човешките сърца и това е силата на Бога в Исус Христос. Само чрез кръвта на Разпнатия има очистване от грях. Само Неговата благодат може да ни направи способни да се противопоставим и да подчиним склонностите на падналото си естество. Тази сила няма да се прояви, ако поддържаме спиртуалистични теории за Бога. Ако Той беше субстанция, просмукана в цялата природа, то тогава значи Бог обитава във всички хора и за да придобие святост, човек трябва само да развие силата, която е вътре в него. Тези теории, проследени до логичното им заключение, унищожават цялата християнска идеология. Те премахват необходимостта от изкупление и правят човека спасител сам на себе си. Теориите за Бога правят Словото Му неефективно; онези, които ги приемат, са в голяма опасност да бъдат доведени накрая дотам, че да гледат на цялата Библия като на измислица. Те може да считат добродетелта като по-добра от греха, но като изместват Бога от Неговата йерархия на върховна власт, полагат зависимостта си в човешка сила, която без Бога няма стойност. Без подкрепа човекът няма да получи реална сила да се противопостави на злото и да го превъзмогне. Защитните сили на душата са разрушени. Човек няма задръжки срещу греха. Не знаем до какви дълбини може да потъне, когато веднъж отхвърли ограниченията на Божието Слово и Неговия Дух.",
      "Онези, които продължават да поддържат тези спиритуалистични теории, със сигурност ще провалят християнската си опитност. Ще скъсат връзката си с Бога и ще загубят вечния живот (Евангелизъм, стр. 601, 602)."
    ]
  },
  {
    "day": "6 май",
    "title": "ОПАСНОСТИ ОТ ЛЪЖЛИВО ЗНАНИЕ",
    "verse": "„О, Тимотее, пази това, което ти е поверено, като се отклоняваш от скверните празнословия и противоречия на криво нареченото знание“ (1 Тим. 6:20).",
    "content": [
      "В Ню Хемпшър имаше хора, които бяха дейни в разпространението на фалшиви представи за Бога. Беше ми дадена светлина, че с идеите си тези хора правят истината неефектна. Показано ми бе, че съблазняват души, като представят спекулативни теории за Него.",
      "Сред възгледите си поддържаха следния: онези, които са били веднъж осветени, не могат да съгрешат. Това представяха като евангелска истина. Техните лъжливи теории с товара им от измамно влияние принесоха голяма вреда както на самите тях, така и на други. Те спечелиха духовно влияние над онези, които не можеха да видят злото в тези красиво облечени теории. В резултат на това последваха големи злини. Учението, че всички са святи, беше довело до вярването, че няма опасност наклонностите и желанията на осветените да ги отведат в погрешна посока. Резултатът от това вярване е изпълнение на злите желания на сърца, които макар и привидно осветени, бяха далеч от чистотата на мислите и действията.",
      "Това е само един от случаите, при които бях призована да порицая онези, които представяха учението за един безличностен бог, примесен с природата, и за осветената плът.",
      "В бъдеще истината също ще бъде подправяна от човешки измислици. Измамливи теории ще бъдат представяни като сигурни учения. Фалшивото знание е едно от средствата, които Сатана употреби и в небесните дворове. Той го използва и днес.",
      "Умолявам онези, които се трудят за Бога, да не приемат фалшивото за истинско. Имаме цяла Библия, пълна с най-ценните истини. Нямаме нужда от предположения или фалшиво вълнение. В златната кадилница на истината, представена в ученията на Христос, имаме онова, което ще убеждава и обръща души. Представете с простотата на Христос истините, които Той дойде да прогласи в този свят, и силата на вестта ви ще бъде почувствана. Не представяйте теории, които не са основани на Библията (Евангелизъм, стр. 600, 601)."
    ]
  },
  {
    "day": "7 май",
    "title": "ШЕДЬОВЪРЪТ НА САТАНИНСКИТЕ ИЗМАМИ",
    "verse": "„Скритото принадлежи на Господа, нашия Бог, а откритото принадлежи на нас и на чадата ни до века, за да изпълняваме всичките думи на този закон“ (Втор. 29:29).",
    "content": [
      "Човешкото познание е непълно както в материалните, така в духовните неща. Затова много хора не са в състояние да съгласуват научните си възгледи с изявленията на Библията. Приемат голи теории и предположения за научни факти и мислят, че Божието Слово трябва да бъде изпитвано според „скверните празнословия и противоречия на криво нареченото знание“ (1 Тим. 6:20). Творецът и Неговите дела надхвърлят ума им и понеже не могат да ги обяснят чрез природните закони, отричат истинността на библейската история. Съмняващите се в Стария и Новия завет твърде често отиват още една крачка напред - усъмняват се в съществуването на Бога и приписват на природата безкрайна мощ. След като са се пуснали от своята котва, те са оставени да се лутат и блъскат в скалите на неверието. Така някои се заблуждават, отклоняват се от вярата и биват съблазнени от дявола. Човешката философия се е опитвала да изследва и обясни тайни, които никога няма да бъдат разкрити, даже и през вечността. Ако хората само пожелаеха да изследват и да разберат онова, което Бог е открил за Себе Си и за Своите планове, щяха да получат такъв поглед върху славата, величието и могъществото на Йехова, че биха осъзнали собствената си нищожност и биха се задоволили само с онова, което е изявено открито.",
      "Най-голямото постижение на сатанинските измами е да държи умовете на хората постоянно устремени към изследване и разгадаване на неща, които Бог не е разкрил и не желае да бъдат разбрани. Така Луцифер загуби мястото си в небето. Почувства се недоволен, че не са му поверени всички тайни на Божиите планове, а съвсем пренебрегна разкритото в областта на собственото си дело във високия си пост. Същото недоволство възбуждаше у подчинените си ангели и стана причина за тяхното падение. Сега той се стреми да всее същия дух и в умовете на хората и да ги накара да пренебрегнат преките Божии заповеди (Великата борба, стр. 522, 523)."
    ]
  },
  {
    "day": "8 май",
    "title": "ГОДИНИ И ВРЕМЕНА",
    "verse": "„И той им рече: Не е за вас да знаете години или времена, които Отец е положил в собствената Си власт“ (Деяния 1:7).",
    "content": [
      "Господ е положил в Своята собствена власт годините и времената. Защо Той не ни е дал това познание? Защото ако го стореше, не бихме го употребили по правилен начин. В резултат на това познание сред нашия народ биха последвали редица неща, които силно биха забавили Божието дело за подготовката на един народ, който да устои във великия ден, който предстои.  Исус каза на учениците Си да бдят, но не за определено време. Неговите последователи трябва да са в положението на такива, които очакват заповедите на своя Капитан; те трябва да бдят, да чакат, да се молят и да работят, така че да ускорят времето на Неговото идване, но никой не може да предскаже с точност кога ще дойде това време, защото „за оня ден и час никой не знае“. Не можете да кажете, че Той ще дойде след една, две или пет години, нито можете да отложите идването Му, като заявите, че няма да се случи в близките десет или двадесет години.  Не знаем точното време нито за изливането на Светия Дух, нито за идването на Христос (Евангелизъм, стр. 221).",
      "Подчертавам, че по този въпрос някои са в голяма грешка, като вярват, че тяхно задължение е да отидат в стария Йерусалим*, като мислят, че там имат да извършат някаква дейност, преди да дойде Господ. Такива възгледи имат за цел да отвличат ума и интереса от настоящата работа за Господа за разпространението на Тройната ангелска вест и онези, които мислят, че все пак трябва да отидат до Йерусалим, ще бъдат ангажирани с идея, която ще им попречи да отдадат способностите си за каузата на настоящата истина. Видях, че подобна мисия не би извършила някакво значимо добро и че е необходимо много време, докато малцина евреи повярват поне в първото идване на Христос, а какво остава за Неговото второ идване (Ранни писания, стр. 75).",
      "",
      "* Писано в началото на 50-те години на 19 век, когато застъпниците на каузата за „идния век“ учели, че старият Йерусалим ще бъде изявен център на християнско свидетелство, като това за тях щяло да бъде изпълнение на някои от пророчествата в Стария Завет."
    ]
  },
  {
    "day": "9 май",
    "title": "„КАКТО БЕШЕ В НОЕВИТЕ ДНИ”",
    "verse": "„И както стана в Ноевите дни, така ще бъде и в дните на Човешкия Син“ (Лука 17:26).",
    "content": [
      "Показано ми бе, че състоянието на нещата в нашия свят е ужасно. Ангелът на милостта прибра крилете си, готов да напусне. Божият закон е станал невалиден. Гледаме и слушаме за безредици, хаос, мизерия, глад, земетресения и наводнения; ужасни престъпления и безчинства ще бъдат извършвани от хората - страстта владее, а не разумът. Божият гняв е надвиснал над обитателите на земята, които стремглаво вървят към поквара, както бяха и жителите на Содом и Гомор. Огън и вода вече унищожават живота на хиляди и имущество, което потисници са трупали егоистично от труда на бедните. Господ скоро ще прекрати делото Си и ще сложи точка на греха. О, дано представените пред мен сцени на беззаконията, вършени в тези последни дни, да впечатлят дълбоко съзнанието на Божия народ.",
      "Както беше в Ноевите дни, така ще бъде и когато се яви Човешкият Син. Господ оттегля Своята въздържаща сила от земята и скоро ще настъпят смърт и разруха, нарастващи престъпления и жестокост, зло, което ще работи против богатите, които са се въздигнали и експлоатират бедните. Онези, които са без Божията закрила, няма да намерят сигурност никъде. Човешки агенти се обучават да използват изобретателната си сила, за да поставят в действие най-мощното съоръжение, което да наранява и убива.",
      "Мои братя и сестри, апелирам към вас.  Животът на мнозина е прекалено изтънчен и изискан. Те мислят, че са християни, но не знаят какво всъщност представлява на практика християнският живот. Какво означава да си християнин? Означава да си подобен на Христос.  Бъдете сътрудници на Бога, като работите в хармония с Него. Изхвърлете от душевния си храм всичко, което приема формата на идол. Сега е Божие време и Неговото време е и ваше. Подвизавайте се в доброто войнстване на вярата, като отказвате да мислите или говорите с неверие. Светът трябва да чуе последната предупредителна вест (Свидетелства към църквата. Т. 8, стр. 49-53)."
    ]
  },
  {
    "day": "10 май",
    "title": "УЖАСНИ СЪБИТИЯ ПРИБЛИЖАВАТ СКОРО",
    "verse": "„Бог изложи нас, апостолите, най-последни, като човеци, осъдени на смърт; защото станахме показ на света, на ангели и на човеци“ (1 Кор. 4:9).",
    "content": [
      "Светът е един театър; актьорите - неговите обитатели, се подготвят да изиграят ролята си в последната велика драма. С големите си национални единици човечеството няма единство освен когато хората се съюзяват, за да осъществят егоистичните си цели. Бог наблюдава. Неговите намерения, свързани с непоклатимите Му цели, ще се изпълнят. Светът не е предаден в ръцете на хора, въпреки че Бог допуска за определено време настъпването на безредие и хаос. Една тъмна сила работи за осъществяването на последните велики сцени в драмата - Сатана в ролята на Христос; и тя работи с цяла гама от измама и неправда в онези, които се свързват в тайни общества. Хората, които се поддават на желанието за обединение, работят за реализиране на плановете на врага. Това дело ще има своите последици.",
      "Грехът около нас почти прелива чашата на Божието търпение. Объркване е обхванало света. Скоро приближават ужасни събития за човешките същества. Краят е много близо. Ние, които знаем истината, трябва да се подготвим за изумителната изненада, която ще разтърси света.",
      "Заспали ли сме като народ? О, да можеха младите мъже и жени от нашите институти, които не са готови за Господното явление, да разберат, че са непригодни да станат членове на Божието семейство! O, да можеха да различат белезите на времето! Каква промяна би настъпила в тях. Господ Исус зове себеотрицателни служители, които ще следват Неговите стъпки, ще ходят и работят за Него; служители, които ще вдигнат кръста си и ще Го следват по пътя, по който Той ги води.",
      "Мнозина се задоволяват да принасят на Господа нищожна служба. Техният християнски живот е посредствен. Христос даде Себе Си за грешниците. С какво нетърпение за спасението на души трябва да сме изпълнени, като виждаме човешки същества, умиращи в греха! Тези души са изкупени с безкрайна цена. Смъртта на Божия Син на Голготския кръст е нейната стойност. Ден след ден те ще трябва да решат дали да получат вечен живот, или вечна смърт (Свидетелства към църквата. Т. 8, стр. 27-29)."
    ]
  },
  {
    "day": "11 май",
    "title": "МЛАДИТЕ И СИНДРОМЪТ НА ОПИАТИТЕ",
    "verse": "„Весели се, младежо, в младостта си и нека те радва сърцето ти в дните на младостта ти; и ходи по пътищата на сърцето си и според каквото гледат очите ти! Но знай, че за всичко това Бог ще те доведе на съд“ (Екл. 11:9).",
    "content": [
      "Сатана беше първият бунтовник във вселената и откакто е изгонен от небето, целта му е да отдели от Бога всеки член на човешкото семейство. Той състави планове за погубването на човека. Чрез непозволено задоволяване на апетита го доведе дотам, че да престъпи Божиите заповеди. Изкуши Адам и Ева да посегнат към забранения плод и по този начин осъществи грехопадението им и прогонването им от Едем. Колко много хора днес казват: „Ако аз бях на мястото на Адам, никога не бих съгрешил по такъв елементарен начин“. Но вие, които по този начин се хвалите, имате великолепната възможност да изявите вашата волева сила и твърдост в принципите по време на изпитанията.  Дали Господ не вижда някакъв грях в живота ви?",
      "Сатана се опитва всячески да подмами младите в пътя на вечната смърт. Ако успее веднъж да ги накара да стъпят на този път, ги бута в техния курс, устремен надолу. Води ги от една разпуснатост към друга, докато жертвите му притъпят чувствителността на съвестта си и повече нямат страх от Бога. Те все по-малко и по-малко се упражняват в себевъздържание. Пристрастяват се към употребата на вино и алкохол, тютюн и опиати и вървят от едно падение към друго. Стават роби на апетита. Съветите, които преди са уважавали, сега презират. Придават си важност и самодоволство и се хвалят, че са свободни, когато в същото време са слуги на покварата. С думата „свободни“ те имат предвид, че са роби на егоизма, извратения апетит и безнравствеността.",
      "Сатана е решен да направи свои поданици цялата човешка раса, но Христос е платил безкрайно висока цена, за да може всеки човек да бъде спасен от врага и да бъде възстановен нравственият Божи образ в падналата раса.  Чрез Христос падналият човек може до намери достъп до Отец, за да получи благодат, която да го направи способен да бъде победител чрез заслугите на един разпнат и възкръснал Спасител (Въздържание, стр. 273, 274)."
    ]
  },
  {
    "day": "12 май",
    "title": "ВЪНШНА ИЗЯВА НА ЕЗИЧЕСКА СИЛА",
    "verse": "„Защото ще дойде време, когато няма да търпят здравото учение; но понеже ги сърбят ушите, ще си натрупат учители по своите страсти“ (2 Тим. 4:3).",
    "content": [
      "Хората бързо застават под знамето, което са избрали, напрегнато очакващи и наблюдаващи движенията на своите водачи. Там са и онези, които наблюдават, очакват и работят за явяването на нашия Господ, докато другата група се обединява под ръководството на първия отстъпник. Тя търси бог в човешката природа и Сатана се олицетворява с онзи, когото търсят. Множества ще бъдат измамени да отхвърлят истината и да приемат лъжата. Хуманността се приветства като Бог (Вярата, чрез която живея, стр. 322).",
      "Колкото повече наближаваме времето на края, ще се наблюдава все по-голяма и по-голяма изява на езическата сила. Езически божества ще проявяват забележителната си сила и ще бъдат на показ пред жителите на света. Това явление вече започва да добива очертания и да се изпълнява. Господ Исус Христос представи на Йоан с множество символи лукавия характер и нарастващото влияние на онези, които са били известни с преследването на Божия народ. Всички се нуждаят от мъдрост, за да проучат внимателно тайната на беззаконието, която ще участва толкова дейно в приключването на земната история. Точно сега, когато живеем, Господ е призовал Своя народ, като му е дал да разнесе едно послание. Призовал го е да изложи наяве лукавостта на човека на греха, който е направил неделния закон разграничаваща сила, който е „замислил да промени времена и закони“ и да потиска Божия народ, стоящ непоколебим и почитащ Бога, като пази единствената истинска събота - съботата от сътворението.",
      "Опасностите на последните дни са върху нас и трябва чрез работата си да предупредим хората за опасността, в която се намират. Дано тържествените сцени, които пророчествата ни разкриват, да не останат неизследвани. Ако бяхме и наполовина будни, ако осъзнавахме близостта на събитията, описани в книгата „Откровение“, в църквите ни би протекла реформация и много повече хора биха повярвали във вестта. Нямаме време за губене. Господ ни зове да търсим души, които да преосмислят живота си (Служители на евангелието, стр. 117, 118)."
    ]
  },
  {
    "day": "13 май",
    "title": "СМУТ В ГОЛЕМИТЕ ГРАДОВЕ",
    "verse": "„А нечестиви човеци и измамници ще се влошават повече и повече, като мамят и биват мамени“ (2 Тим. 3:13).",
    "content": [
      "Не е според Божия план Неговите представители да живеят в големите градове, натъпкани в еднотипни жилища и апартаменти. В началото Той постави първите ни родители в градина сред красиви гледки и привлекателни звуци на природата. Желае и днес хората да се радват на същите гледки и звуци (Свидетелства към църквата. Т. 7, стр. 87).",
      "Беше ми дадена светлина, че градовете ще се изпълнят с хаос, насилие и престъпления, които ще нарастват до края на световната история (Свидетелства към църквата. Т. 7, стр. 84).",
      "Време е нашите хора да преместят семействата си от големите градове в по-усамотени места. Иначе мнозина от младите, а също и от по-възрастните, ще бъдат впримчени и пленени от врага (Свидетелства към църквата. Т. 8, стр. 101).",
      "„Вън от големите градове, вън от големите градове!“ - това е вестта, която Господ дълго време ми даваше (Очерци за живота на Елън Уайт, стр. 409).",
      "Хаосът и бъркотията, които ще изпълват тези градове; положението, до което са довели работническите съюзи и стачките, ще се окажат голяма пречка за работата ни. Някои се опитват да заробят хора, заети с различни професии, под игото на определени синдикати. Това не е Божи план, а една сила, която по никакъв начин не трябва да приемаме. Божието Слово се изпълнява - нечестивите се свързват в снопове, готови да бъдат изгорени.",
      "Сега трябва да употребим всички способности, които са ни поверени, за да предадем на света последната предупредителна вест. В тази работа трябва да запазим индивидуалността си. Не бива да се свързваме с тайни общества или профсъюзи. Трябва да останем свободни в Бога, гледайки постоянно към Христос (Свидетелства към църквата. Т. 7, стр. 84).",
      "Нечестивите градове в нашия свят ще бъдат пометени с метлата на разрушението. Чрез бедствията, които връхлитат огромни сгради и обширни части от градове, Бог ни показва какво ще сполети цялата земя. Той ни е казал: „А научете притчата от смоковницата: Когато клоните ѝ вече омекнат и развият листа, знаете, че е близо лятото. Също така и вие, когато видите всичко това, да знаете, че Той е близо при вратата“ (Мат. 24:32,33) (Свидетелства към църквата. Т. 7, стр. 8)."
    ]
  },
  {
    "day": "14 май",
    "title": "НАРАСТВАЩИ ПРЕДРАЗСЪДЪЦИ",
    "verse": "„Недейте се чуди, братя, ако светът ви мрази. Ние знаем, че сме преминали от смърт в живот, защото любим братята. Който не люби, остава в смърт“ (1 Йоан 3:13,14).",
    "content": [
      "Този, който е тясно свързан с Христос, се е издигнал над предразсъдъците за цвят на кожата или социално положение. Вярата му се държи здраво за вечните реалности. Небесният Автор на истината трябва да бъде въздигнат. Сърцата ни трябва да се изпълнят с вяра, действаща чрез любов и пречистваща душата. Делото на добрия самарянин е примерът, който трябва да следваме (Свидетелства към църквата. Т. 9, стр. 209).",
      "Невъзможно ще бъде да се разрешат всички въпроси, свързани с цвета на кожата, в съответствие с Господната заповед, докато онези, които вярват в истината, не се свържат така здраво с Христос, че да станат едно с Него. И белите, и цветнокожите членове на нашите църкви се нуждаят от истинско обръщане. И в двете класи има някои, които са неразумни. Когато се обсъжда въпросът за цвета на кожата, те проявяват неосветени, необърнати черти на своя характер. Лесно се възбужда свадлив дух в онези, които упорито държат на своето, защото никога не са се учили да носят игото на Христос. В такива егоизмът иска с неосветена настойчивост върховна ръководна власт (Писмо 105, 1904).",
      "С напредване на времето и увеличаването на предразсъдъците на много места ще стане почти невъзможно бели работници да работят за цветнокожите. Понякога бели, които не споделят делото ни, ще се обединяват с цветнокожи, за да му се противопоставят, твърдейки, че учението ни е опит да се развалят църкви и да се създават проблеми със съботата. Бели и цветнокожи служители ще правят фалшиви заявления, събуждайки такива чувства на антагонизъм в умовете на хората, че ще са готови да унищожават и убиват.",
      "Силите на ада работят с цялата си изобретателност, за да възпрат прогласяването на последната вест на милост сред цветнокожите хора. Сатана се опитва да направи колкото е възможно по-трудно за евангелските проповедници и учители преодоляването на предразсъдъците, съществуващи между бели и цветнокожи. Нека следваме пътя на мъдростта. Нека не правим нищо, което ще подбуди излишна борба, което ще спъне прогласяването на евангелската вест (Свидетелства към църквата. Т. 9, стр. 207, 208)."
    ]
  },
  {
    "day": "15 май",
    "title": "ЖАЖДА ЗА ГОЛОТА",
    "verse": "„Всеки, който гледа на жена, за да я пожелае, вече е прелюбодействал с нея в сърцето си“ (Мат. 5:28).",
    "content": [
      "Мнозина от младежите са жадни да четат книги. Те четат всичко, което им попадне. Вълнуващите любовни истории и неморални изображения имат покваряващо влияние. Мнозина четат с голямо желание романи и в резултат въображението им се покварява. Често се разпространяват и продават снимки с женска голота. Живеем във време, в което покварата изобилства навсякъде. Похотта на очите и покварените страсти се събуждат чрез гледане и чрез четене. Сърцето се покварява чрез въображението. Умът намира наслада да си представя сцени, които събуждат низките страсти. Тези срамни и покварени образи, гледани през едно омърсено въображение, покваряват моралните ценности и подготвят измамените и заслепени същества да отпуснат юздите на плътските страсти. Тогава следват грехове и престъпления, които принизяват съществата, създадени по Божия образ, до нивото на диви животни, потапяйки ги накрая във вечна смърт. Избягвайте да четете и да гледате неща, които ще предизвикат нечисти мисли. Пазете моралните и интелектуалните си сили. Не допускайте да се обезсилят и извратят чрез много четене дори на разкази.",
      "Невъзможно е младите да имат здрав духовен разсъдък и правилни религиозни принципи, ако не четат с удоволствие Божието Слово. Тази книга съдържа най-интересната история, посочва пътя на спасението чрез Христос и може да е техен водач към по-пълноценен и по-добър живот. Те биха я признали за най-интересната книга, която са чели някога, ако въображението им не се бе извратило от измислени вълнуващи истории. Вие, които очаквате вашия Господ да дойде втори път, за да промени смъртните ви тела, трябва да се изкачите на едно по-високо равнище на действие. Трябва да работите на по-високо ниво, отколкото сте работили до сега, защото иначе няма да бъдете в числото на онези, които ще получат възможността да се докоснат до вечността (Свидетелства към църквата. Т. 2, стр. 410, 411)."
    ]
  },
  {
    "day": "16 май",
    "title": "ПРОБЛЕМИТЕ НА МИРА",
    "verse": "„Елате, казват те, аз ще поднеса вино, и ще се опием със спиртно питие; и утре ща бъде както днес, ден чрезмерно велик“ (Исая 56:12).",
    "content": [
      "Злият слуга казва в сърцето си: „Господарят ми се забави“. Той не казва, че Христос няма да дойде. Не се надсмива над идеята за Неговото второ идване. Но в сърцето и чрез действията, чрез думите си заявява, че Господното завръщане се е забавило. Пропъжда от умовете на душите осъждението, че Господ идва скоро. Влиянието му води хората до дръзко, невнимателно отлагане. Те биват затвърдени в своята притъпеност и светско подобие. Земни страсти и извратени мисли обхващат ума. Злият слуга бие себеподобните си слуги, като обвинява и осъжда онези, които са верни на своя Господар.",
      "Пришествието на Христос ще изненада лъжливите учители. Те казват: „Мир и безопасност“. Подобно на учителите и проповедниците преди падането на Йерусалим, искат църквата да се наслаждава на земен просперитет и слава. Знаменията на времето тълкуват като предвещаващи това. Но какво казва вдъхновеното Слово? „Неочаквана гибел ги постигна“.",
      "Хората отлагат далеч в бъдещето идването на Господа. Присмиват се на предупрежденията. Горделивата хвалба се изявява: „Всичко продължава така, както е било отначало“ (2 Петр. 3:4, Исая 56:12, Откр. 16:15). В самото време, когато светът пита с порицание: „Къде е обещаното Му идване?“, знаците се изпълняват. Докато те викат: „Мир и безопасност“, внезапната гибел идва. Когато прорицателят, отхвърлящ истината, е станал богохулен, когато всички усилия са насочени към печелене на пари, без да се зачитат принципите, когато ученикът с изгарящо желание търси познание за всичко друго, но не и за своята Библия, Христос идва като крадец (Вярата, чрез която живея, стр. 342)."
    ]
  },
  {
    "day": "17 май",
    "title": "ГЛЕДКИТЕ, ЗВУЦИТЕ И ПРЕСТЪПНОСТТА",
    "verse": "„Няма да положа пред очите си нещо подло. Мразя работата на изневерниците - тя няма да се прилепи до мене. Развратено сърце ще бъде отхвърлено от мене; нищо нечестиво не ще познавам“ (Пс. 101:3,4).",
    "content": [
      "Има основание да бъдете загрижени за децата си, които срещат изкушения, с които трябва да се сблъскват при всяка стъпка на развитие (...) Те ще виждат гледки, ще чуват звуци и ще бъдат подчинени на влияния, които деморализират и докато не бъдат изцяло защитени, ще покваряват сърцето им незабележимо, но сигурно, ще деформират характера.",
      "Някои майки и бащи са толкова безразлични, толкова невнимателни да смятат, че няма значение дали децата им посещават църковно училище или обществено такова. „Ние сме в света - казват те - и не можем да излезем извън него“. Но, скъпи родители, можем да тръгнем по добър път извън света, ако изберем това. Можем да избегнем срещата с множество злини, които се увеличават толкова бързо в тези последни дни (...)",
      "Измислените сцени на представления за будните умове на децата и младежите представляват запечатани за бъдещето реалности. Щом превратностите са предсказани и всички възможни ходове - описани, когато любими герои чупят бариерите на закона и себеобузданието, мнозина се повлияват от духа на тези представления. По този начин личности са довеждани до извършване на престъпления - в много случаи по-жестоки, отколкото тези, описани от чувствителни автори. Чрез подобни влияния обществото се деморализира. Семената на потъпкване на законността са разпръснати. Никой не бива да се учудва, че реколтата от престъпност е богата (...)",
      "Реши твърдо: „Няма да прекарвам ценни моменти в четене на онова, което не ме ползва и което ме прави негоден да служа на останалите. Ще посветя времето и мислите си в придобиването на необходимото знание за служене на Бога. Ще затворя очите си за безсмислени и грешни неща. Ушите ми са Господни и няма да слушам коварните аргументи на врага. Моят глас няма да бъде подчинен на воля, която не е под влиянието на Божия Дух. Моето тяло е храм на Светия Дух и всяка сила на моето същество ще бъде отдадена на достойни занимания“ (Християнски дом, стр. 406-409)."
    ]
  },
  {
    "day": "18 май",
    "title": "СПИРТИЗЪМ И ПЪЛНО ОБРЪЩАНЕ",
    "verse": "„Да възлюбиш Господа, твоя Бог, с цялото си сърце, с цялата си душа, с всичката си сила и с всичкия си ум; и ближния както себе си“ (Лука 10:27).",
    "content": [
      "Когато младежите излязат навън в света, за да се сблъскат с измамите му за вършене на грях, страст към трупане на пари, стремеж към развлечения и себезадоволяване, за изяви, лукс и екстравагантност, хитрости, мошеничество, кражба и падение - с какви поучения трябва да бъдат посрещнати те?",
      "Спиритизмът заявява, че хората са непаднали полубогове; че „всеки ум ще съди себе си“, че „истинското познание поставя хората над всеки закон, всички извършени грехове са без вина”; защото „каквото и да е, то е правилно“ и „Бог не съди“. Спиритизмът е дело на най-високо издигнатото творение на небето, паднало най-низко на земята. Тук той заявява на човеците: „Няма значение какво вършите, живейте както ви е угодно, небето е ваш дом“. По този начин множества са подвеждани да вярват, че желанието е най-висшият закон, че невъздържаността е свобода и човек трябва да дава сметка за действията си единствено само пред себе си.",
      "С такъв вид учение, дадено още в самото начало на живота, когато импулсът е най-силен и изискването за себеобуздаване и чистота е най-наложително, къде са пазителите на добродетелите? Какво е онова, което трябва да предпази света от превръщането му във втори Содом?",
      "В същото време анархия търси да помете всеки закон, не само Божествения, но и човешкия. Централизирането на богатства и сила, разнообразните възможности за забогатяване на малцина за сметка на мнозина, възможността по-бедните класи да се обединят за защита на интересите си; всесветското разпространяване на същите учения, които доведоха до Френската революция - всички те възнамеряват да включат целия свят в борба, подобна на тази, която сгърчи Франция.",
      "Тези са влиянията, които трябва да бъдат посрещнати от младежите на днешния ден. Когато стоят пред прага на подобни превратности, те трябва сега да поставят основата на характера си.",
      "Във всяко поколение и във всяка земя истинското полагане и образец за изграждане на характера са били едни и същи. Небесният закон, записан в Лука 10:27, великият принцип, разкрит в характера и в живота на нашия Спасител, е единствената сигурна основа и водач (Възпитание, стр. 227-229)."
    ]
  },
  {
    "day": "19 май",
    "title": "ПАЗЕТЕ СЕ ОТ ЧОВЕШКИ ПРОВЕРКИ",
    "verse": "„Пазете се от злите работници, пазете се (...) защото ние сме обрязаните, които с Божия Дух се кланяме, и се хвалим с Христос Исус и не уповаваме на плътта“ (Фил. 3:2, 3).",
    "content": [
      "Има такива, които са нуждаят в сърцата си от докосването на Божия Дух. Тогава вестта за това време ще е тяхното бреме. Те няма да търсят човешки проверки, нито нещо ново и непознато. Съботата от четвъртата заповед е изпитът за това време (Евангелизъм, стр. 213).",
      "Именно тази Божия заповед, която почти никъде не се зачита, е пробната истина за това време (...) Идва време, когато всички, които се покланят на Бога, ще бъдат разграничени по този белег. Те ще бъдат отличени като Божии служители по този знак на верността им към Небето. А всички тестове, измислени от човеци, ще отклоняват умовете от великите и важни доктрини, които съставляват настоящата истина.",
      "Желанието и планът на Сатана са да вмъкне между нас такива, които ще стигнат до големи крайности - хора с ограничен ум, които са критични и остри, и много упорити в поддържане на собствените си разбирания за това какво представлява истината. Те ще са взискателни и ще се опитват да наложат сурови задължения. Ще достигнат и в крайности в по-маловажните неща, докато в същото време ще пренебрегват по-важните от закона - правосъдието, милостта и Божията любов. Чрез делото на малцина от тази група цялото тяло от пазители на съботата ще бъде определено като фанатизирано и крайно (...)",
      "Бог има специална задача за хората със стабилна опитност. Те трябва да защитават Неговата кауза. Трябва да разберат, че Божието дело не е поверено на хора, които чувстват, че е тяхна привилегия да действат според собствената си преценка, да проповядват каквото им харесва, и които мислят, че не са отговорни пред никого за делата и наставленията си. Оставете само веднъж този дух на самодоволство и независимост да владее в нашите среди и няма да има нито съгласуваност в действията, нито единство на духа, нито сигурност за делото или здрав растеж в каузата (...) Христос се моли Неговите последователи да бъдат едно, както Той и Отец са едно. Онези, които копнеят да видят тази молитва изпълнена, трябва да бдят и да спират най-малкия уклон към разединение. Трябва да се стремят да съхранят духа на единство и любов между братята (Евангелизъм, стр. 212, 213)."
    ]
  },
  {
    "day": "20 май",
    "title": "ЛЕКУВАНЕТО МОЖЕ ДА БЪДЕ ОТ ДЯВОЛА",
    "verse": "„Бъдете трезвени, будни. Противникът ви, дяволът, като ревящ лъв обикаля, търсейки кого да погълне“ (1 Петр. 5:8).",
    "content": [
      "Заблудите на Сатана сега са се умножили и онези, които се отклоняват от пътя на истината, ще загубят опората си. Като нямат нищо, за което да се закрепят, те ще се носят от една заблуда към друга, отвявани от ветровете на непознати доктрини. Сатана е слязъл долу с голяма сила. Много хора ще бъдат подмамени от неговите чудеса (Евангелизъм, стр. 362).",
      "Наставена съм да кажа, че в бъдеще ще бъде необходима голяма бдителност. Сред Божия народ не трябва да има никаква духовна наивност. Зли духове активно се опитват да поемат контрола над умовете на човешките същества. Хора се събират като снопи, готови да бъдат погълнати от пламъците на последните дни. Онези, които отхвърлят Христос и Неговата правда, ще приемат софистиката, която залива света. Християните трябва да са трезвени и бдителни, непоколебимо противопоставящи се на своя противник - дявола, който обикаля като ревящ лъв, „търсейки кого да погълне“. Хора под влиянието на зли духове ще вършат чудеса.",
      "Не бива да се лъжем. Скоро ще се случат удивителни сцени, с които Сатана ще бъде тясно свързан. Божието Слово заявява, че той ще върши чудеса. Ще разболява хората, изведнъж ще оттегля сатанинската си сила и тогава те ще се смятат за изцелени. Тези дела на видимо изцеление ще бъдат изпит за адвентистите от седмия ден.",
      "Ако онези, чрез които се извършват изцеления, са склонни да извиняват своето пренебрегване на закона с тези си изяви и продължават да живеят в непокорство, тогава, въпреки че имат сила в необятни размери, от това не следва, че притежават великата Божия сила. Точно обратното - това е чудотворната сила на големия измамник. Той е престъпник на моралния закон и употребява всяко средство, което може да изобрети, за да заслепява хората за истинския си характер. Предупредени сме, че в последните дни ще действа със знамения и лъжливи чудеса. Ще продължи тези чудеса до края на изпитанието и ще сочи на тях като доказателство, че е ангел на светлината, а не на тъмнината (Нов живот, стр. 48, 49)."
    ]
  },
  {
    "day": "21 май",
    "title": "РАЗБУНЕНАТА ПЛАНЕТА",
    "verse": "„И видях, когато се отвори шестият печат, че стана голям трус: слънцето почерня като козиняво вретище и цялата луна стана като кръв“ (Откр. 6:12).",
    "content": [
      "Пророчествата не само предсказват начина и целта на Христовото идване, но представят знаци, по които хората биха могли да узнаят когато то наближава.  По този начин авторът на книгата „Откровение“ описва първия от знаците, предшестващи Второто пришествие: „стана голям трус; слънцето почерня като козиняво вретище и цялата луна стана като кръв“.",
      "Тези знаци бяха засвидетелствани преди началото на 19 век. В изпълнение на това пророчество през 1755 година стана най-ужасното земетресение, което някога е било регистрирано. Въпреки че е известно като Лисабонското земетресение, то обхваща по-голямата част от Европа, Африка и Америка. Усетено е в Гренландия, в западните части на Индия, на остров Мадейра, в Норвегия и Швейцария, Великобритания и Ирландия. Обхваща територия от не по-малко от четири милиона квадратни мили. В Африка трусът е почти толкова силен, колкото и в Европа. Голяма част от Алжир е разрушена и цяло село, близо до Мароко, наброяващо осем-десет хиляди жители, е погълнато. Огромна вълна се понася по брега на Испания и Африка, помита градове и причинява невъобразими разрушения.",
      "Точно в Испания и Португалия трусът проявява изключителната си мощ. Хората твърдят, че в Кадис връхлитащата вълна била висока около осемнадесет метра. Планини, „едни от най-големите в Португалия, бяха яростно разклатени като че ли из самите си основи (Sir Charles Lyell, Principles of Geology, p. 495) (...)",
      "„Земетресението стана в свят ден, когато църквите и манастирите бяха пълни с хора, много малко от които успяха да избягат (Encyclopedia Americana, art. „Lisbon,” note",
      "(ed. 1831)) (...) Установено е, че в този фатален ден са загубили живота си около 90 000 души (Великата борба, стр. 304, 305).",
      "Колко често чуваме за земетресения и торнадо, за разрушения от огън и вода с огромни загуби на имущество и човешки живот! Очевидно тези бедствия са своенравни избухвания на разстроени и неконтролируеми природни сили. Но във всички тях може да бъде прочетена целта на Бога. Те са само част от средствата, чрез които Той се опитва да събуди мъже и жени, за да осъзнаят опасността, в която се намират (Пророци и царе, стр. 277)."
    ]
  },
  {
    "day": "22 май",
    "title": "ЗНАМЕНИЯ В НЕБЕТО",
    "verse": "„Слънцето ще се обърне в тъмнина и луната в кръв“ (Йоил 2:31).",
    "content": [
      "Спасителят разговаряше с учениците на Елеонския хълм. След като описа дългия период на изпитание за църквата - 1260 години на папско преследване, за които беше обещал, че скръбта ще се съкрати - тогава изброи няколко събития, които трябва да предшестват идването Му, и определи точно времето, когато трябваше да се изпълни първото от тях: „В онези дни след скръбта слънцето ще потъмнее и луната не ще даде светлината си“. 1260-те години изтекоха през 1798 година. Четвърт век преди това преследването бе почти напълно замряло. След това преследване, според думите на Христос, слънцето трябваше да потъмнее. На 19 май 1780 година това пророчество се изпълни.",
      "„Тъмният ден от 19 май 1780 г. се отличава като едно от най-загадъчните и все още неизяснени явления от такъв вид, макар да е имало и други подобни. Това е най-необяснимото затъмнение на цялото видимо небе и атмосфера в Нова Англия“ (Дивънс, М. Първото ни столетие, стр. 89).",
      "Един-два часа преди настъпването на вечерта гъстата тъмнина на деня беше последвана от частично ясно небе и слънцето се появи, макар че все едно беше премрежено от тежка, черна мъгла. „След залеза облаците отново се събраха над главите ни и много бързо стана тъмно. Тъмнината на нощта не беше по-страшна и необикновена от тази на деня. Въпреки че имаше почти пълнолуние, не можехме да различим никакъв предмет без помощта на изкуствена светлина (...)“ (Isaiah Thomas, Massachusetts Spy: or, American Oracle of Liberty, vol. 10, No. 472 (May 25,1780) (...)",
      "Описанието на това събитие, както бе дадено от свидетелите, не е нищо друго освен повторение на думите на Господа, записани от пророк Йоил две хиляди и петстотин години преди да се сбъднат: „Слънцето ще се обърне в тъмнина и луната в кръв, преди да дойде великият и страшен ден Господен“.",
      "Христос е наредил на Своя народ да следи внимателно за знаците на завръщането Му и да се зарадва, като види знаменията на техния идващ Цар (Великата борба, стр. 306-308)."
    ]
  },
  {
    "day": "23 май",
    "title": "НЕБЕСНИТЕ ЗВЕЗДИ ПАДАТ",
    "verse": "„А веднага след скръбта на ония дни слънцето ще потъмнее, луната няма да даде светлината си, звездите ще паднат от небето и небесните сили ще се разклатят“ (Мат. 24:29).",
    "content": [
      "През 1833 г. се появи последното от знаменията, които Спасителят обеща като предвестници на второто Му пришествие. Исус каза: „Звездите ще паднат от небето“. Наближавайки във видение сцените, които трябваше да известят деня на Господа, Йоан заяви в Откровение: „... небесните звезди паднаха на земята, както когато смокиня, разклатена от силен вятър, мята неузрелите си плодове“. Това пророчество се изпълни по поразителен и впечатляващ начин при големия метеорен дъжд на 13 ноември 1833 г. Случи се най-продължителната и прекрасна демонстрация на падащи звезди, докладвана някога. „... в продължение на часове целият небесен свод над Съединените щати беше в огнено вълнение. От основаването на държавата не се е виждал такъв небесен феномен, който да е наблюдаван с толкова дълбоко възхищение от една група от хора и с толкова голям страх от друга“. Величието и невероятната му красота все още се повтарят в умовете на мнозина ... Дъждът никога не е падал така изобилно, както метеорите към земята - на изток, на запад, на север и на юг - навсякъде беше едно и също. С една дума, цялото небе като че ли се бе развълнувало.",
      "Според журнала на професор Силимън това явление е наблюдавано в цяла Северна Америка   От два часа в полунощ до разсъмване безспирна игра на блестящи, брилянтни светещи тела се разиграваше по цялото небе“ (R. M. Devens, American Progress; or, The Great Events of the Greatest Century, ch. 28, pars. 1-5) (...)",
      "По този начин се прояви последният от знаците за Исусовото идване, по повод на което Исус каза на учениците Си: „Когато видите всичко това, да знаете, че съм близо при вратата“. След тези знамения Йоан видя и следващото надвиснало събитие - небесата се отдръпват като свитък, докато земята се разтърсва и всяка планина и остров се преместват от местата си, а нечестивите ужасени търсят да избягат, уплашени от присъствието на Човешкия Син (Великата борба, стр. 333, 334).",
      "Но Христос не е открил деня и часа на завръщането си... Точното време на второто идване на Човешкия Син е Божия тайна (Вярата, чрез която живея, стр. 344)."
    ]
  },
  {
    "day": "24 май",
    "title": "ТУРСКАТА ИМПЕРИЯ В ПРОРОЧЕСТВАТА",
    "verse": "„Развържи четирите ангела, които са вързани при река Ефрат. И развързаха се четирите ангела, които бяха приготвени за тоя час и ден, и месец, и година, за да убият третата част от човеците“ (Откр. 9:14, 15).",
    "content": [
      "Историята на народите може да ни каже много. Един след друг те са заемали предназначеното им време и място, като несъзнателно са свидетелствали за истината, значението на която сами не са разбирали. Бог е определил днес място във великия Си план за всеки народ и за всяка личност. Днес хора и цели народи биват измервани с мярката, която е в ръката на Този, Които не допуска никакви грешки. Всички чрез собствения си избор решават своята съдба, а Бог ги направлява, за да осъществява целите Си.",
      "Всичко, което пророчествата са предсказали като предстоящо да се изпълни, е било наистина проследено на страниците на историята до днес и следователно можем да сме сигурни, че всичко, което предстои да се случи, ще се изпълни на свой ред (Възпитание, стр. 178).",
      "През 1840 г. друго забележително изпълнение на пророчествата възбуди огромен интерес. Две години преди това Йосия Лич, един от водещите служители, проповядващи Второто пришествие, бе публикувал тълкувание на Откровение, 9 глава, предсказващо падането на Турската империя. Според неговите изчисления тази сила трябвало да бъде премахната „някъде през август 1840 г.”; а само няколко дни преди това събитие писа: „Ако приемем, че първият период от 150 години се е изпълнил точно преди Константин XI Палеолог [последният византийски император (1405-1453) - б. ред.] да стъпи на престола с позволението на турците и че 391 г. и 15 дни започват със свършването на първия период, то те трябва да свършат на 11 август 1840 г., когато може да се очаква, че Османската мощ в Константинопол ще бъде сломена. И аз вярвам, че точно това ще се случи“ (Лич, Й. Знамения на времето и изложения на пророчеството, 1 август 1840).",
      "Точно в определеното от Йосия Лич време Турция прие чрез своите посланици покровителството на обединените европейски сили и по този начин се постави под контрола на християнските народи. Това събитие съвсем точно изпълни предсказаното.  Беше даден великолепен тласък на адвентното движение (Великата борба, стр. 334, 335)."
    ]
  },
  {
    "day": "25 май",
    "title": "НИЗКО СЪСТОЯНИЕ НА МОРАЛА",
    "verse": "„А блудство и всякаква нечистота или сребролюбие даже да не се споменават между вас, както прилича на светии“ (Ефес. 5:3).",
    "content": [
      "Днес се шири обезпокоителна близост и интимност в разговорите ни, което показва низко състояние на мислите и морала. Рядко се среща истинското достойнство на характера. Почти не се наблюдават истинска скромност и сдържаност. Твърде малко са тези, които са чисти и неосквернени.",
      "Приютените нечисти мисли стават навик, който оставя белези по душата и тя се опетнява. Едно грешно действие, сторено веднъж, става дефект, който не може да се премахне с нищо друго освен с кръвта на Христос. И ако този навик не се отстрани с решителност, душата се покварява и потоците, изтичащи от този осквернен извор, покваряват и други.",
      "Има мъже и жени, които сами канят изкушението. Те отиват на места, където ще бъдат изкушавани. Не е възможно да не бъдат изкушавани, когато сами се поставят в компанията на нежелани общности. Най-добрият начин да се съхраним чисти от греха, е да се движим с необходимото внимание, да обмисляме винаги и при всички обстоятелства и никога да не се движим и действаме под влиянието на вътрешни импулси. Живейте винаги със страх от Бога пред очите си и можете да бъдете сигурни, че ще действате правилно (В небесните места, стр. 197).",
      "Опасностите за морала, на които са изложени всички – и стари, и млади, се увеличават всекидневно. Моралното разложение, което наричаме поквара, намира обширно поле за дейност – мъже, жени, млади хора оказват плътско и дяволско влияние.",
      "Онези, които са научили истината и нямат работа, съответстваща на вероизповеданието им, са обект на сатанинските изкушения. Те срещат опасности при всяка своя стъпка. Доведени са до контакт със злото, виждат и чуват неща, които възбуждат непобедените им страсти. Подвластни са на влияния, които ги водят дотам, че да изберат злото вместо доброто, защото не са с непоколебими сърца.",
      "Няма други упражнения, от които толкова много да се нуждаем сега, колкото от подготовката на мъже и жени, които имат моралната нравственост да изчистят душите си от всяко петно на моралната поквара (В небесните места, стр. 196)."
    ]
  },
  {
    "day": "26 май",
    "title": "ФАНАТИЗМЪТ И ГОВОРЕНЕТО НА ЕЗИЦИ",
    "verse": "„И духовете на пророците се покоряват на самите пророци. Защото Бог не е бог на безредие, а на мир, както и поучаваме всичките църкви на светиите“ (1 Кор. 14:32, 33).",
    "content": [
      "Дух на фанатизъм е ръководил определена група от пазителите на съботата. Те са отпили малко от извора на истината и не са запознати със същността на вестта на третия ангел. Нищо не може да се направи за тази група, докато не коригират фанатичните си възгледи.",
      "Някои от тях са опитали това, което наричат дарове, и казват, че Бог ги е поставил в църквата. Те имат лишени от логика безумни изяви, които наричат „непознат език“, който е непознат не само на хората, но и на Бога, и на цялото небе. Такива „дарове“ са произлезли от хора, подпомогнати от големия измамник. Фанатизъм, фалшиво вдъхновение, фалшиво говорене на езици и шумни занимания - са смятани за дарове, дадени от Бога на църквата. Някои бяха подмамени и плодовете на всичко това не са за добро.",
      "Има много неуморни духове, които няма да се покорят на дисциплина и ред. Мислят, че свободата им ще се ограничи и затова оставят настрана предупрежденията на собствената си съвест и на по-опитните. Божието дело няма да благоуспява, докато съществува разположение към непокорство спрямо реда и не се отстрани безразсъдния, неподреден дух на фанатизма в техните срещи. Впечатленията и чувствата не са сигурно доказателство за това, че човекът е ръководен от Бога. Сатана, ако не бъде забелязан, ще дава чувства и впечатления. Те не са сигурни водачи. Всички трябва да опознаят себе си напълно чрез доказателствата на нашата вяра. Полезното изследване ще бъде свързано с издирване на способностите им и как чрез тях да събират плодове за Бога. Прахосване, шеги, неуморен непокорен дух трябва да бъдат порицани. Това не е доказателство за благодатта на Господа върху сърцето на хората да говорят и да се молят с умение по време на срещите, а след това да се отдават на грубо, безгрижно говорене и действия.",
      "Божията истина никога няма да принизи, но ще издигне получателя, ще очисти вкуса му, ще освети преценката и ще го усъвършенства за живот с чистите и святи ангели в Божието царство (Свидетелства към църквата. Т. 1, стр. 411-415)."
    ]
  },
  {
    "day": "27 май",
    "title": "ДОКАЗВАЙ ВСИЧКИ НЕЩА",
    "verse": "„Пазете се от лъжливите пророци, които идват при вас с овчи дрехи, а отвътре са вълци грабители“ (Мат. 7:15).",
    "content": [
      "В делото, в което аз и моят съпруг бяхме призовани от Божието провидение да работим още от самото начало през 1843 и 1844 година, оставихме Той да промисли и да планира за нас и да проведе плановете Си чрез Своите живи посредници. Толкова често ни се предлагаха лъжливи пътища, но истинските и сигурни пътеки бяха така ясно очертани във всички начинания, свързани с делото, поверено на нас, че мога наистина да твърдя, че знам какви са методите на Сатана, но също така познавам пътищата и делото на Бога. Налагаше ни се да използваме всичките си умствени сили, като разчитахме на мъдрост от Господа, за да ни ръководи в нашето решение, когато бе нужно да разгледаме различни теории, които ни се представяха, претегляйки предимствата и недостатъците в светлината на Божието Слово и свидетелствата, за да не бъдем измамени, нито да мамим останалите.",
      "Предадохме волята и пътя си на Бога и най-усърдно молехме за помощта Му, и никога търсенето ни не беше напразно. Поредицата от години на болезнен опит в сферата на Божието дело ме запозна с всички видове фалшиви движения. Много пъти бях изпращана на различни места с вестта: „Имам работа за вас на това място. Аз ще бъда с вас“. Когато удобното време настъпеше, Бог ми даваше вест за онези, които са имали подвеждащи сънища и видения, и в Христовата сила аз носех свидетелството си по Божия заповед.",
      "През изминалите 45 години трябваше да се срещна с хора, които заявяваха, че имат от Бога вести на порицание към другите. Това е етап от религиозния фанатизъм, който се проявява отново и отново от 1844 година насам. Сатана е работил по много начини, за да установи заблудата. Някои неща от тези видения трябваше да се изпълнят, но много - свързани с времето на Христовото завръщане, с края на изпитанието и със събитията, които предстоят да се изпълнят - доказаха, че са пълна лъжа.",
      "„Затова, внимавайте как слушате.“ (Лука 8:18) - е съветът на Христос „Всичко изпитвайте; дръжте доброто“ (1 Сол. 5:21). Това е Божието увещание. Ще му обърнеш ли внимание? (Избрани вести. Т. 2, стр. 75-79)."
    ]
  },
  {
    "day": "28 май",
    "title": "ФАЛШИФИКАЦИИ!",
    "verse": "„Нека прибегнат при закона и при свидетелството! Ако не говорят според това слово, наистина няма зазоряване за тях“ (Исая 8:20).",
    "content": [
      "Божият народ е приел Писанието като сигурна защита срещу влиянието на фалшиви учители и срещу измамливата сила на духовете на тъмнината. Сатана използва всеки възможен метод, за да попречи на хората да получат знание от Библията, защото нейните достъпни свидетелства разкриват измамите му. При всеки възход на Божието дело князът на злото е предизвикан да действа много по-активно. Сега той полага най-големи усилия за последната борба срещу Христос и Неговите последователи. Скоро пред нас ще се разкрие последната велика измама. Антихристът ще извършва чудните си дела пред очите ни. Фалшификацията толкова много ще прилича на истината, че ще бъде невъзможно да се различат освен с помощта на Свещеното Писание. Всяко твърдение и всяко чудо трябва да се провери посредством тяхното свидетелство.",
      "Човекът, за когото правенето на чудеса е тест за вяра, ще открие, че Сатана може чрез различни видове измами да върши чудеса, които да изглеждат като знамения.",
      "Той е лукав и хитър и ще използва фини измами, за да помрачи и обърка ума и да изкорени ученията за спасението. Тези, които не приемат Божието Слово такова, каквото е, ще бъдат вплетени в неговите примки.",
      "Злите ангели са над нашия път всеки един момент. Те заемат различни позиции и вършат чудеса и знамения пред очите ни.",
      "Някои ще бъдат изкушени да приемат тези чудеса като Божие дело. Болните ще бъдат изцелявани пред нас. Приготвени ли сме за изпитанието, което ни очаква, когато лъжливите сатанински чудеса се изявят напълно? Дали няма да бъдат оплетени много души в тези примки и вести? Чрез отделяне от простичките Божии наставления и заповеди и проявявайки внимание към басните, умът на мнозина се подготвя да приеме лъжливите чудеса. Сега всички трябва да се въоръжим за конфликта, към който скоро ще бъдем принудени да се присъединим. Вярата в Божието Слово, изучавано с искрена молитва и приложено в практиката, ще бъде нашата защита от сатанинската сила и ще ни направи победители чрез Христовата кръв (Нов живот, стр. 47, 48)."
    ]
  },
  {
    "day": "29 май",
    "title": "ВНИМАВАЙ ЗА ТЕЗИ, КОИТО СЕ ОТДЕЛЯТ!",
    "verse": "„Не е възможно да не дойдат съблазните; но горко на онзи, чрез когото дохождат!“ (Лука 17:1).",
    "content": [
      "Бог събира народ и го подготвя да устои като обединен, проповядващ истината и изпълняващ молитвата на Христос за учениците Му: „Така, че те всички да са едно, както Ти, Отче, Си в Мене и Аз в Тебе, така също и те да бъдат в нас (...)“. Има малки, постоянно появяващи се общества, които вярват, че Бог е само с малцината разпръснати, но тяхното влияние е да разрушат и разпръснат това, което Божиите слуги изграждат. Хората, които полагат всяко усилие според Божието Слово, за да бъдат онези, посочени във вестта на третия ангел, гледат нагоре в очакване да разширят своята работа за събиране на души за истината. Те гледат на себе си като на част от света, защото имат влияние в него.",
      "Има някои, които претендират, че са водени от Бога, които защитават ерестта, че нечестивите нямало да възкръснат.  Други подхранват погрешни представи за бъдещия век. Те всички искат пълна религиозна свобода, като всеки живее независим от другите и при все това казва, че Бог работи специално между тях.  Тези хора не са последователни; те живеят с лъжливо въодушевление и знаем, че нямат истината. Но ако не се реформират и не въздигнат съботата, ще бъдат сред редовете на невярващите.",
      "Бог е разгневен на онези, които следват път, който принуждава света да ги мрази. Ако един християнин е ненавиждан поради добрите си дела и защото следва Христос, ще получи награда, но ако е мразен поради факта, че не следва пътя на любовта, поради неетичните си обноски и защото прави истината тема за спор със съседите - защото е поел по пътя да направи съботата възможно най-досадна за тях, значи е камък за препъване на грешниците, упрек за святата истина и ако не се разкае, по-добре би било за него да си окачи воденичен камък и да скочи във водата (Духовни дарби. Т. 4, стр. 158-160)."
    ]
  },
  {
    "day": "30 май",
    "title": "РЕЗУЛТАТИТЕ ОТ ЛЪЖЛИВИ ВИДЕНИЯ",
    "verse": "„Всяко дърво, което не дава добър плод, отсича се и се хвърля в огън. И тъй, по плодовете им ще ги познаете“ (Мат. 7:19, 20).",
    "content": [
      "Неколцина, които по принцип са скептици и не вярват в дарбите на църквата, са без вяра в истината и без някаква религия. За такива ми беше показано, че сигурният резултат от тяхното поведение са лъжливите видения.",
      "Сатана постоянно набляга върху измамата, за да отдалечава от истината. Последната измама на Сатана ще е да обезсили свидетелството на Светия Дух. „Където няма пророческо видение, людете се разюздват“ (Пр. 29:18). Лукавият ще работи по безобиден начин, по различни пътища и чрез различни посредници, за да измести доверието на остатъка от Божия народ в истинското свидетелство. Той ще даде лъжливи видения, за да се сгреши посоката и ще смеси лъжливото с истинското и така ще отвръща хора, така че да се отнасят към всяко нещо, което носи името „видение“, като към вид фанатизъм, но на чистите души, разграничавайки фалшивото от истинското, ще бъде дадено да ги различат.",
      "Няма нищо по-вредно за интереса на един човек, за неговата чистота, за истините и светите му разбирания за Бога и за вечните и свещени неща - от непрекъснатата проява на внимание и възхваляване на това, което не е от Бога. То отравя сърцето и принизява разбиранията. Чистата истина може да бъде проследена до божествения ѝ Източник чрез пробуждащото, обновяващото и освежаващото влияние върху характера на получателя. Авторът на цялата истина помоли Своя Отец: „И не само за тях се моля, но и за онези, които биха повярвали в Мене чрез тяхното учение, да бъдат всички едно; както Ти, Отче, Си в Мене и Аз в Тебе, тъй и те да бъдат в Нас, за да повярва светът, че Ти си Ме пратил (Йоан 17:20,21).",
      "Събитията ще протичат непрекъснато така, че да причинят разединение, отделяне от истината. Поставянето на такива въпроси, критикуването, съденето на другите - не са доказателство за Христовата благодат в сърцето. Това не води до обединение. Такива дела са вършили в миналото хора, деклариращи, че имат чудесна светлина, докато в същото време са живели потопени в греха (Избрани вести. Т. 2, стр. 78, 79)."
    ]
  },
  {
    "day": "31 май",
    "title": "ДВИЖЕЙКИ СЕ В РЕДИЦА",
    "verse": "„Смирените ще видят и ще се зарадват; и вие, които търсите Бога, вашето сърце ще се съживи“ (Пс. 69:32).",
    "content": [
      "Наша привилегия е да се радваме в Господа и в познанието на подкрепящата Му благодат. Нека Неговата любов властва в ума и сърцето. Защита срещу това да станем преуморени, да носим грижите, депресирани, тя ни дава облагородяващото свидетелство. Обърнете очите си от онова, което е мрачно и обезсърчаващо, и гледайте към Исус, нашия велик Водач. Под това внимателно ръководство каузата на настоящата истина, за която отдаваме сърцата си и всичко, което имаме, е предопределена да триумфира славно.",
      "О, нека се види, че Исус живее в сърцето, като ни подкрепя, укрепява и успокоява. Наша привилегия е да си осигуряваме ден след ден богата мярка от Светия Му Дух, за да имаме широки възгледи за значението и мащаба на вестта, която прогласяваме на света.  Бог желае да разкрие чудни неща от Своя закон на всекиго. Чакайте Го със смирено сърце. Молете се най-настоятелно за разбиране на времената, в които живеете, за по-пълно схващане на Божията цел, за нарастваща ефективност в спасението на души.",
      "Добре ще е за нас да размишляваме върху това, което скоро ще настъпи на земята. Сега не е време за незначителни неща, за задоволяване на себични нужди. Ако времето, в което живеем, не успява да ни стресне достатъчно, докъде ще стигнем?",
      "Сега са нужни хора с ясни разбирания. Бог призовава онези, които желаят да бъдат ръководени от Неговия Свят Дух, да Го следват в делото за пълна реформация. Виждам кризи пред нас, а Бог вика Своите работници да дойдат в редиците. Всяка душа сега би трябвало да заеме позицията на по-дълбоко и по-истинско посвещение на Бога в сравнение с това от изминалите години.",
      "Бях дълбоко впечатлена от сцените, които напоследък преминаха пред мен във времето на нощта. Изглежда имаше голямо движение, дело на обновление, което се осъществяваше на много места. Нашите хора се движеха в редица, откликвайки на Божия призив. Ще обърнем ли внимание на гласа Му? Ще подготвим ли светилниците си и ще работим ли като хора, очакващи своя Господ да дойде? Времето зове да поддържаме светлината и да работим (Избрани вести. Т. 2, стр. 399-402)."
    ]
  },
  {
    "day": "1 юни",
    "title": "ПРЕДСТОЯЩИТЕ СЪБИТИЯ - ЯСНО РАЗКРИТИ",
    "verse": "„Наистина Господ Йехова няма да направи нищо, без да открие Своето намерение на слугите Си пророците“ (Амос 3:7).",
    "content": [
      "Събитията, свързани с края на благодатното време и с подготовката за времето на скръбта, са описани точно. Но повечето хора днес разбират тези важни истини дотолкова, доколкото биха ги разбрали, ако никога не им се бяха откривали. Сатана дебне, за да отклони всяко влияние, което би ги вразумило, и времето на скръбта да ги завари неподготвени за спасение (Великата борба, стр. 594).",
      "Тъй като приближаваме края на съществуването на този свят, пророчествата, които се отнасят за последните дни, изискват изключително изучаване от наша страна. Последната книга на новозаветните писания е изпълнена с истини, които е належащо да разбираме (Поученията на Христос, стр. 133).",
      "Тържествените вести, както са били дадени по реда си в книгата „Откровение“, трябва да заемат първостепенно място в умовете на Божия народ.",
      "Скъпоценното време отминава с шеметна бързина и съществува опасност да се окаже, че на мнозина ще бъде ограбено времето, което трябва да се отдели за прогласяване на вестите, които Бог е изпратил на един паднал свят. Сатана е доволен, като вижда, че е успял да отклони вниманието на нечий ум от изучаването на истините, тясно свързани с вечните реалности.",
      "Свидетелството на Христос е свидетелство от най-тържествен характер, което трябва да бъде представено пред света. От начало до край в книгата „Откровение“ се намират най-скъпоценните и възвишени обещания, заедно с предупрежденията с най-важно и съдбоносно значение. Няма ли онези, които претендират, че имат познание за истината, да прочетат свидетелството, дадено на апостол Йоан от Христос? Тук няма място за никакви догадки или научни заблуди. Тук са представени истините, които засягат нашето настоящо и бъдещо добруване. Какво общо има житото с плявата? (Свидетелства към църквата. Т. 8, стр. 302).",
      "Само прилежно изучавалите Писанията и приелите любовта на Истината ще бъдат защитени от великата измама, пленила света. Чрез свидетелството на Библията те ще открият измамника в прикритието му. Времето на изпитанието ще връхлети върху всички. Истинският християнин ще се разкрие именно чрез пресяването, предизвикано от изкушението. Здраво ли е стъпил Божият народ върху Словото, за да не се поддаде на сетивата си? Ще се придържа ли във време на криза към „Библията и само Библията“? (Великата борба, стр. 625)."
    ]
  },
  {
    "day": "2 юни",
    "title": "ПОДГОТОВКА ЗА ТОВА, КОЕТО ПРЕДСТОИ",
    "verse": "„Търсете Господа, всички кротки на земята, които извършвате съдбите Му; търсете правда, търсете кротост, негли бъдете покрити в деня на гнева Господен“ (Софоний 2:3).",
    "content": [
      "Беззаконието почти е достигнало своя предел. Светът е изпълнен с хаос и скоро ще се развихри ужасен терор, който ще засегне човешките същества. Сега Божият народ трябва да се подготви за онова, което ще се открие пред света като съкрушителен шок (Великата борба, стр. 555).",
      "Скоро над нас ще настане „време на скръб, каквaто никога не е бивалa“. Нуждаем се от духовен опит, който сега нямаме, но някои няма да успеят да го постигнат, защото са твърде лениви. Често се случва да очакваме по-голяма скръб, отколкото се оказва в действителност, но това не важи за предстоящата криза. И най-живото въображение не може да си представи силата на изпитанието, когато всяка душа ще застане сама пред Бога. Дори Ной, Даниил и Йов да бяха на земята, „заклевам се в живота Си, казва Господ Йехова те не щяха да избавят нито син, нито дъщеря, но щяха да избавят само своите си души чрез правдата си“ (Йезек. 14:20) (Великата борба, стр. 622, 623).",
      "Последният голям конфликт между истината и заблудата е само окончателната битка в толкова продължителния спор върху Божия закон. Точно в тази борба навлизаме сега - битката между човешките закони и предписанията на Йехова, между религията на Библията и религията на басните и традициите (Великата борба, стр. 582).",
      "Трябва внимателно да следим попътните знаци, които ни посочват времената, в които живеем (...) Сега трябва да се молим най-искрено, за да можем да бъдем приготвени за великия ден на Божието явление (Нашето високо призвание, стр. 340).",
      "Онези, които поставят себе си под контрола на Бога и пожелаят да бъдат напътствани от Него, ще схванат неизменния ход на събитията, които са под Негово ръководство. Вдъхновени от духа на Онзи, Който даде живота Си, за да има живот светът, те няма да останат в бездейно състояние, стъписани от всичко, което не е по силите им да извършат. Облечени с небесното всеоръжие, ще излязат открито, за да се сражават, желаещи да работят и да показват дръзновение за Бога, като знаят, че Неговото могъщество ще задоволи всяка тяхна нужда (Свидетелства към църквата. Т. 7, стр. 14)."
    ]
  },
  {
    "day": "3 юни",
    "title": "САТАНИНСКОТО ПОЛЕ ЗА ДЕЙСТВИЕ В ПОСЛЕДНИЯ КОНФЛИКТ",
    "verse": "„Той ще говори думи против Всевишния, ще изтощава светиите на Всевишния и ще замисли да промени времена и закони; и те ще бъдат предадени в ръката му до време и времена и половин време“ (Даниил 7:25).",
    "content": [
      "По време на изпитанието за християните големият враг на човешкото щастие е направил съботата от четвъртата заповед обект на специална атака. Сатана казва: „Аз ще работя с точно противоположни на Божиите цели.",
      "Ще дам власт на последователите си да изместят встрани Божия паметник, съботата - седмия ден. Така ще покажа на света, че денят, осветен и благословен от Бога, е бил променен. Този ден няма да пребивава в умовете на човеците. Аз ще го изтрия от паметта им. Ще поставя на негово място един ден, който не може да бъде знак между Бога и Неговия народ. Ще подведа онези, които приемат този ден, да прехвърлят върху него святостта, която Бог постави върху седмия ден.",
      "Чрез моя заместник сам аз ще се издигна. Ща бъде възвеличен първият ден и протестантският свят ще приеме тази духовна събота вместо истинската. Чрез това пренебрегване на съботата, постановена от Бога, ще направя закона Му да бъде потъпкан, така Божествената декларация: „ знак между Мене и вас през всичките ви поколения“, ще служи за каузата на моята събота.",
      "Така светът ще стане мой. Аз ще съм управителят на земята, князът на света. Така ще контролирам умовете под властта си, че Божията събота ще стане специален обект на презрение и омраза. Знак?! Аз ще направя съблюдаването на седмия ден знак на невярност спрямо земните човешки закони, които ще бъдат направени толкова строги, че мъже и жени няма да посмеят да съблюдават истинската събота. Страхът да не останат без храна и облекло ще ги принуди да престъпят Божия закон, като се присъединят към света. Светът ще бъде изцяло под моя контрол“ (Пророци и царе, стр. 183, 184).",
      "Съботата ще бъде великият изпит за вярност, защото е особено оспорвана точка от истината. Когато и последният изпит е допуснат да бъде понесен от хората, тогава ще бъде очертана отличителната линия между тези, които служат на Бога, и онези, които не Му се покоряват (Великата борба, стр. 605)."
    ]
  },
  {
    "day": "4 юни",
    "title": "СТРАТЕГИЯТА НА ДЯВОЛА СРЕЩУ ПАЗИТЕЛИТЕ НА СЪБОТАТА",
    "verse": "„Ще има ли съобщение с Тебе седалището на беззаконието, което е хитро да върши зло чрез закон? Те се опълчват срещу душата на праведния и осъждат невинна кръв“ (Пс. 94:20,21).",
    "content": [
      "Във време, когато Божият народ се доближава до опасностите на последните дни, Сатана внимателно се съветва с ангелите си относно провеждането на най-успешния план за победа над вярата на Божия народ.",
      "Големият измамник казва: „Съботата е големият въпрос, който трябва да реши съдбата на душите. Ние трябва да издигнем „съботата“ на нашето творение. Постигнатият успех от нейното приемане както от света, така и от църковните членове, трябва да бъде доведен докрай - църквата трябва да бъде доведена до обединение със света в подкрепа на нашия ден. Трябва да работим със знамения и чудеса, за да заслепим очите им за истината и да ги подведем да оставят настрана здравия разум и страха от Бога, като ги принудим да следват обичаите и традициите.",
      "Ще въздействам върху известни служители да отклоняват вниманието на своите слушатели от Божиите заповеди. Но нашата неизменна грижа е да смълчим тази секта на пазителите на съботата. Трябва да предизвикаме срещу тях общественото недоволство. За тази цел ще включим влиятелни мъже и хора със светска мъдрост да работят на наша страна и ще убедим онези, които заемат постове във властта, да осъществяват нашите цели. Тогава съботата, която аз постанових, ще бъде наложена чрез възможно най-суровите и взискателни закони. Онези, които не ги спазват, ще бъдат изселвани от градове и села, принудени да търпят глад и лишения.",
      "Веднъж да се домогнем до властта, ще покажем на всички какво сме способни да сторим с онези, които твърдо отказват да се отклонят от своята вярност към Бога.  Сега, когато довеждаме протестантските църкви и света в единодушие - това ще е силата на дясната ни ръка, чрез която ще придобием в крайна сметка един закон, за да унищожим всички, които отказват да се подчинят на нашата власт. Когато постановим смъртен указ за възмездие на престъпващите нашата „събота“, тогава мнозина, които сега се нареждат сред редиците на пазителите на Божия закон, ще се прехвърлят на наша страна.",
      "Но преди да предприемем тези крайни мерки, трябва да впримчим онези, които пазят истинската събота. Можем да отделим мнозина от Христос чрез подражание на света, страст и гордост. Те може да си мислят, че са в безопасност, защото вярват в истината, но угаждането на апетита или на низките страсти ще разрушат способността им за преценка и ще разтроят умението им да отделят ценното от нищожното, което ще причини тяхното падение“ (Свидетелства към проповедниците, стр. 473)."
    ]
  },
  {
    "day": "5 юни",
    "title": "ОБРАЗЪТ НА ЗВЯРА - ОФОРМЕН",
    "verse": "„И мамеше живеещите на земята чрез знаменията, които му беше позволено да извърши пред звяра, като казваше на живеещите на земята да направят образ на звяра, който беше ранен от сабята и оздравя“ (Откр. 13:14).",
    "content": [
      "Образът на звяра ще бъде оформен, преди да завърши изпитанието; тъй като той трябва да бъде големият изпит за Божия народ, чрез който ще се реши вечната съдба на всеки един.",
      "В Откровение, 13 глава този въпрос е представен ясно: „И видях друг звяр, който възлизаше от земята; и имаше два рога, прилични на агнешки; а говореше като змей. Той упражняваше всичката власт на първия звяр в неговото присъствие и принуди земята и живеещите на нея да се поклонят на първия звяр, чиято смъртоносна рана бе оздравяла“. Тогава бива разкрита и силата, която върши чудеса: „И мамеше живеещите на земята чрез знаменията, които му беше позволено да извърши пред звяра, като казваше на живеещите на земята да направят образ на звяра, който беше ранен от сабята и оздравя. И позволи му се да даде дишане на зверовия образ, така щото зверовият образ да проговори; също и да направи да бъдат избити ония, които не се покланят на зверовия образ. И принуждаваше всички - малки и големи, богати и сиромаси, свободни и роби, да им се сложи белег на десницата или на челата им; за да на може никой да купува или продава, освен оня, който носи за белег името на звяра, или числото на неговото име“.",
      "През това изпитание трябва да преминат Божиите деца, преди да бъдат подпечатани. Всички, които докажат верността си към Бога чрез съблюдаване на закона Му и откажат да приемат фалшивата събота, щe се наредят под флага на Господ Бог Йехова и ще получат печата на живия Бог. Онези, които отстъпят от истината от небесен произход и приемат неделната почивка, ще получат белега на звяра.  (Писмо 11, 1890).",
      "Когато на апостол Йоан бяха представени последните сцени от великата борба на църквата със земните сили, му бе позволено да види и окончателната победа, и освобождението на верните.  Поглеждайки през дима и тътена на битката, той съзря една група от хора върху планината Сион, стояща заедно с Агнето, да имат вместо белега на звяра „името на Отец, написано на техните чела“ (Свидетелства към църквата. Т. 5, стр. 572)."
    ]
  },
  {
    "day": "6 юни",
    "title": "ПЪТЯТ НА ОТСТЪПЛЕНИЕТО - ПОДГОТВЕН",
    "verse": "„Никой да не ви измами по никой начин; защото това няма да бъде, докато първо не дойде отстъплението и не се появи човекът на греха, синът на погибелта“ (2 Сол. 2:3).",
    "content": [
      "Когато ранната църква се покварява, като се отделя от простотата на евангелието и приема езическите обреди и обичаи, загубва духа и силата на Бога. За да контролира съвестта на хората, тя търси подкрепата на светската власт. В резултат се появява папството - църквата, която контролира държавната власт и я използва, за да прокарва собствените си планове, особено по въпроса за наказанието на така наречените „ереси“.",
      "Винаги когато се е домогвала до светска власт, църквата я е употребявала, за да наказва отклоняването от нейните учения. Протестантски църкви, тръгнали по стъпките на Рим, в съюз със светските власти, са проявявали подобно желание да ограничават свободата на съвестта. Пример за това са продължилите дълго време преследвания на друговерците от англиканската църква. През ХVI и XVII век хиляди проповедници, които не споделят ученията на официалната църква, са принудени да напуснат енориите си, а много други, както пастори, така и членове, претърпяват наказания, затвор, изтезания и мъченическа смърт.",
      "Именно отстъпничеството става причина ранната църква да потърси помощта на гражданската власт и по този начин да подготви пътя за развитието на папството – „звяра“. Апостол Павел каза, че първо ще дойде „отстъплението“  и тогава „ще се яви човекът на греха“. Така отстъплението в църквата ще подготви пътя за явяването на образа на звяра (Великата борба, стр. 443, 444).",
      "Сатана ще работи с пълна сила и „с всичката измама на неправдата“ (2 Сол. 2:9). Неговите действия са ясно разкрити чрез устремно нарастващата тъмнина, умножаването на греховете, ересите и заблудите на последните дни. Сатана не само че оплита света в мрежите си, но заблудите му засягат и църквите, изповядващи нашия Господ Исус Христос. Голямото отстъпление ще доведе до тъмнина, дълбока като нощ. За Божия народ това ще бъде нощ на изпитание, на плач, на преследване заради истината. Но сред тази нощна тъмнина ще изгрее Божията светлина (Пророци и царе, стр. 717)."
    ]
  },
  {
    "day": "7 юни",
    "title": "РОЛЯТА НА СПИРИТИЗМА В ИЗМАМИТЕ",
    "verse": "„Възлюбени, не вярвайте на всеки дух, но изпитвайте духовете дали са от Бога; защото много лъжепророци излязоха по света“ (1 Йоан 4:1).",
    "content": [
      "Много хора ще бъдат подлъгани от идеята, че спиритизмът е чисто човешко шарлатанство. Но когато се изправят лице срещу лице с явления, представяни като свръхестествени, тогава ще бъдат подлъгани да ги приемат като голяма Божия сила (Великата борба, стр. 553).",
      "Когато спиритизмът навлезе в църквите, ограниченията, наложени на плътското сърце, ще паднат и изповядването на религията ще се окаже само покривало за прикриване на най-низки грехове и нечестия. Вярата в спиритическите прояви отваря вратата за съблазняващите духове и дяволските учения, а така влиянието на злите ангели ще се почувства и в църквата (Великата борба, стр. 603, 604).",
      "Официалното духовенство не може да устои на спиритизма. То няма нищо, с което да защити стадото си от гибелното влияние. Тъжният резултат от влиянието на спиритизма ще почива до голяма степен върху духовенството на този век, защото потъпкаха истината с нозете си, като предпочетоха да я заменят с басни (Свидетелства към църквата. Т. 1, стр. 344).",
      "Сатана се е подготвял дълго за своето последно усилие да заблуди света. Основата на делото му бе поставена още в уверението, дадено на Ева в едемския рай: „Никак няма да умрете (...) но в деня, когато ядете от него, ще ви се отворят очите и ще бъдете като Бога да познавате доброто и злото“ (Бит. 3:4,5). Малко по малко той е подготвял пътя за най-майсторската си измама - развитието на спиритизма. Все още не е изпълнил намерението си докрай, но ще го направи в края на времето. Пророкът казва: „И видях да излизат три нечисти духове, прилични на жаби (...) те са бесовски духове, които като вършат знамения, отиват при царете на цялата вселена да ги съберат за войната въвм великия ден на всемогъщия Бог“ (Откр. 16:13,14). С изключение на запазените от Божията сила чрез вяра в Неговото Слово, целият свят ще бъде въвлечен в измамата; хората са приспивани все повече и повече във фатална сигурност, за да се пробудят едва при изливането на Божия гняв (Великата борба, стр. 561, 562)."
    ]
  },
  {
    "day": "8 юни",
    "title": "ДУХОВЕТЕ И ИЗДАВАНЕТО НА НЕДЕЛНИЯ ЗАКОН",
    "verse": "„Нека прибегнат при закона и при свидетелството! Ако не говорят според това слово, наистина няма зазоряване за тях“ (Исая 8:20).",
    "content": [
      "Вършещата чудеса сила на спиритизма ще действа против всички, избрали да бъдат послушни по-скоро на Бога, отколкото на човеците. Духове ще заявяват, че са изпратени от Бога да ги убедят в заблудата им и да потвърдят, че законите на страната трябва да се спазват като Божии. Ще оплакват голямото безбожие в света и ще подкрепят проповедта на религиозните учители, че състоянието на моралния упадък е причинено от неосвещаването на неделята. Голямо ще бъде негодуванието, което ще се повдигне срещу отказващите да приемат свидетелството им (Великата борба, стр. 590, 591).",
      "Всички, които се противопоставят на ученията на спиритизма, се изправят не само срещу човеци, но и срещу Сатана и неговите ангели. Те са започнали битка срещу началства, власти и лукави духове в поднебесната. Злият няма да отстъпи и сантиметър от своята територия, ако не го отблъсне силата на небесните пратеници. Божият народ трябва да бъде в състояние да го посрещне, както Спасителят правеше, с думите: „Писано е“. Сатана може да цитира Писанието. И днес, както и в дните на Христос, той изопачава ученията Му, за да поддържа своите заблуди. Тези, които искат да устоят в това време на опасност, трябва да разбират лично за себе си свидетелствата на Писанието.",
      "Много хора ще бъдат изправени пред духове на демони, явяващи се в образа на близки роднини и приятели, разпространяващи най-опасни ереси. Посетителите ще докосват най-нежните ни чувства и ще вършат чудеса, за да докажат своите претенции. Трябва да бъдем готови да им се противопоставим с библейската истина, че мъртвите не знаят нищо и че явяващите се по този начин са дяволски духове (Великата борба, стр. 559, 560).",
      "Сатанински инструменти в човешки вид ще вземат участие в последния конфликт, за да се противопоставят на изграждането на Божието царство. Паралелно с това небесни ангели, преобразени като хора, ще бъдат на бойното поле. Двете противопоставящи се групи ще продължат да действат до привършването на последната голяма глава от човешката история (Ривю енд Хералд, 5 август 1909)."
    ]
  },
  {
    "day": "9 юни",
    "title": "ФАЛШИВО ПРОБУЖДАНЕ",
    "verse": "„И тогава ще се яви беззаконният, когото Господ Исус ще убие с дъха на устата Си и ще изтреби с явлението на пришествието Си; тогова, чието идване се дължи на действието на Сатана, съпроводено от всякаква сила, знамения, лъжливи чудеса“ (2 Сол. 2:8,9).",
    "content": [
      "В Посланието към солунците апостол Павел посочва едно специално действие на Сатана чрез спиритизма като събитие, което трябва да се случи непосредствено преди Второто пришествие на Христос. Говорейки за второто Му идване, заявява, че то ще е „след действието на Сатана с всякаква сила, знамения, лъжливи чудеса“ (Патриарси и пророци, стр. 686). Преди да се излеят над земята последните Божии наказания, сред Господните избрани ще има такова възраждане на първоначалното благочестие, каквото не се е проявявало от времето на апостолите. Духът и силата Божия ще бъдат дадени на Неговите чада. Тогава мнозина ще се отделят от църквите, където любовта към света е заместила любовта към Бога и Неговото Слово. Много хора, проповедници и миряни, с радост ще приемат великите истини, които Бог е наредил да бъдат проповядвани тогава, за да се подготви един народ за второто идване на Господа.",
      "Врагът на човечеството иска да попречи на това дело. Преди да дойде времето за подобно пробуждане, той ще се опита да го предотврати чрез фалшификация. В църквите, попаднали под измамната му власт, Сатана ще създава впечатлението, че се изливат особени Божии благословения. Ще битува мнението, че се оформя голям интерес към религията. Множествата ще ликуват, че Бог действа сред тях по чуден начин, а всъщност делото ще бъде от друг дух. Под маската на религията Сатана ще се опитва да разшири влиянието си над целия християнски свят (Великата борба, стр. 464).",
      "Ще бъдат въздигнати млади мъже и жени, които ще се смятат за чудно привилегировани и покровителствани от Бога, призвани да извършат нещо велико. Ще има много разговори, следващи определен ред, но те няма да носят Божествения подпис. Ще навлязат неморалност, екстравагантност, а мнозина ще претърпят крах във вярата (Избрани вести. Т. 2, стр. 59)."
    ]
  },
  {
    "day": "10 юни",
    "title": "КАК ЩЕ СЕ РАЗВИВА ОБРАЗЪТ НА ЗВЯРА",
    "verse": "„Той упражняваше всичката власт на първия звяр в неговото присъствие и принуди земята и живеещите на нея да се поклонят на първия звяр, чиято рана бе оздравяла“ (Откр. 13:12).",
    "content": [
      "За изграждането на образа на звяра в Съединените щати религиозната власт така трябва да контролира гражданското управление, че църквата да използва държавната власт, за да постига собствените си цели.",
      "„Образът на звяра“ представлява онази форма на отстъпилия протестантизъм, която вече ще се е развила, когато протестантските църкви потърсят помощта на държавната власт, за да наложат своите учения.",
      "Но когато съблюдаването на неделята бъде постановено със закон и светът получи пълна светлина по отношение на задълженията спрямо истинската събота, тогава всеки, който престъпва Божията заповед, за да послуша едно нареждане или предписание с не по-висок авторитет от този на Рим, ще почита папството повече от Бога. Той отдава поклонение на Рим и на силата, която е наложила въведената от Рим наредба. Покланя се на звяра и на неговия образ. Следователно когато хората отхвърлят обявената от Бога наредба като знак на Неговия авторитет и на нейно място почитат избраната от Рим като белег на папското върховно владичество, ще приемат знака на съюз с Рим - „белега на звяра“. И чак когато този въпрос бъде ясно изложен пред човеците и те трябва да избират между Божиите заповеди и човешките заповеди, тогава упоритите в греха ще получат „белега на звяра“.",
      "При изхода от борбата цялото християнство ще бъде разделено на две големи групи - пазещите Божиите заповеди и вярата в Исус и покланящите се на звяра и на неговия образ, приемащи белега му. Макар че църква и държава ще обединят властта си, за да принуждават „всички - малки и големи, богати и сиромаси, свободни и роби“ да получат „белег на десницата или на челата им“ (Откр. 13:16), все пак Божият народ няма да го приеме. Пророкът от Патмос вижда, „че тия, които бяха победили звяра и образа му, и числото на името му, стояха при стъкленото море, държейки Божии арфи. И пееха песента на Мойсей и на Агнето“ (Откр. 15:2-3) (Великата борба, стр. 443, 445, 449, 450)."
    ]
  },
  {
    "day": "11 юни",
    "title": "СЪБОТАТА - ПРОГЛАСЕНА ОЩЕ ПО-ПЪЛНО",
    "verse": "„И видях друг ангел, че летеше посред небето, който имаше вечното благовестие, за да прогласява на обитаващите по земята и на всеки народ и племе, език и люде. И каза със силен глас: Бойте се от Бога и въздайте Нему слава, защото настана часът, когато Той ще съди; и поклонете се на Този, Който е направил небето и земята, морето и водните извори“ (Откр. 14:6,7).",
    "content": [
      "В началото на времето на скръбта бяхме изпълнени със Светия Дух, като ходехме открито и проповядвахме съботата по-пълно (Ранни писания, стр. 33).",
      "„Началото на времето на скръбта“, споменато тук, не се отнася за времето, когато ще започне изливането на язвите, докато Христос е в светилището. В това време, докато спасителното дело е на приключване, скръб ще постигне земята и народите ще се разгневят; и все пак те ще бъдат обуздавани, за да не възпрепятстват делото на третия ангел. В това време ще дойде „късният дъжд“ или „освежаването“ от присъствието на Господа, за да даде мощ на високия глас на третия ангел и да подготви светиите да устоят във времето, когато ще бъдат излети последните седем язви (Ранни писания, стр. 85, 86).",
      "Ангелът от Откровение, 14 глава представя една вест, която трябва да бъде провъзгласена пред света, преди Христос да дойде в небесните облаци.  Дотогава хората ще бъдат призовавани да насочат вниманието си към потъпкания Божи закон.",
      "Виждат, че вместо съблюдаването на седмия ден, който Бог е осветил и наредил да бъде спазван като събота, те са пазели първия ден от седмицата. Искрено желаят да вършат Божията воля и започват да изследват Писанията, за да открият причината за промяната. Като не успяват да открият какъвто и да било мотив или пълномощия, възниква въпросът: „Да приемем ли една истина, макар и непопулярна, и да се покорим на Божията воля, или да продължим със света и да се покоряваме на човешките заповеди?“. С отворени Библии те плачат и се молят и сравняват текст с текст, докато накрая, убедени в истината, напълно съзнателно заемат мястото си като пазители на Божиите заповеди (Знамения на времето, 5 май 1887)."
    ]
  },
  {
    "day": "12 юни",
    "title": "ВТОРАТА АНГЕЛСКА ВЕСТ ТРЯБВА ДА БЪДЕ ПОВТОРЕНА",
    "verse": "„И един друг ангел, втори, следваше изподире и казваше: Падна, падна великият Вавилон, който напои всичките народи от виното на своето разпалено блудстване“ (Откр. 14:8).",
    "content": [
      "Втората ангелска вест от Откровение, 14 глава беше проповядвана за първи път през лятото на 1844 г., като имаше по-пряко приложение за църквите в Съединените щати, където предупреждението за съда е било най-широко прогласено и най-всеобщо отхвърлено и където упадъкът в църквите се е изявил най-бързо. Но вестта на втория ангел не достигна пълното си изпълнение в 1844 г. Тогава църквите преживяха морално падение, последица от отхвърлянето на светлината на адвентната вест; но това падение не беше пълно. Като са продължавали да отхвърлят специалните истини за това време, те са падали все по-ниско и по-ниско. Но въпреки всичко, все още не може да се каже: „Падна великият Вавилон, защото напои всичките народи “. Вавилон все още не е накарал всички народи да направят това (Великата борба, стр. 389).",
      "Бог все още има представители във Вавилон и преди изливането на язвите, тези искрени души ще трябва да бъдат призовани да излязат, за да не участват в греховете му и „да не споделят язвите ѝ“ (Великата борба, стр. 604).",
      "Това е същата вест, която бе дадена от втория ангел. Вавилон е паднал, защото „напои всички народи от виното на своето разпалено блудстване“. Какво представлява това вино? Това са вавилонските фалшиви учения. Тази блудница е дала на света една фалшива събота, вместо съботата от четвъртата заповед, и е повторила измамата, която Сатана за първи път изрече на Ева - естественото безсмъртие на душата. Тя е разпространила надлъж и нашир подобни грехове, „преподавайки за учение човешки заповеди“.",
      "В последното дело на предупреждение към света са направени два ясно разграничаващи призива към църквите: „Падна, падна великият Вавилон,който напои всичките народи от виното на своето разпалено блудстване“ и сред високия вик на третата ангелска вест се чува глас от небето, който казва: „Излезте от нея, люде Мои,за да не участвате в греховете ѝ и да не споделите язвите ѝ; защото греховете ѝ достигнаха до небето и Бог си спомни неправдите ѝ“ (Адвентен библейски коментар. Т. 7, стр. 985)."
    ]
  },
  {
    "day": "13 юни",
    "title": "БИТКАТА СЪБОТА СРЕЩУ НЕДЕЛЯ",
    "verse": "„И друг, трети ангел, вървеше подир тях и казваше със силен глас: Ако някой се поклони на звяра и на неговия образ и приеме белег на челото си или ни ръката си, той ще и да пие от виното на Божия гняв“ (Откр. 14:9,10).",
    "content": [
      "Някога глашатаите на истините на третата ангелска вест често бяха считани за хора, внушаващи страх. Предсказанията ни, че надмощие в Съединените щати ще вземе религиозната нетърпимост, че църква и държава ще се обединят в преследване на пазителите на Божиите заповеди, се окачествяваха като неоснователни и абсурдни. Но когато въпросът за налагане на спазването на неделята бъде широко повдигнат, тогава ще се види, че събитието, в което толкова дълго са се съмнявали и даже изобщо не са вярвали, наближава, а третата ангелска вест ще има за последица едно действие, което никога преди това не би могло да се прояви.",
      "Хора на вярата и молитвата ще бъдат подбудени да излязат и със свята жар да възвестяват Божиите слова. Греховете на Вавилон ще бъдат разкрити ясно. Страшните последици от налагането на църковни обичаи чрез държавна власт, нахлуването на спиритизма, тайното, но бързо разрастване на папската власт - всичко това ще бъде разбулено. Тържествените предупреждения ще разтърсят народа.  И когато се обърнат към дотогавашните си учители с жадния въпрос дали се свидетелства истината, ще им излагат басни, успокояващи тълкувания на пророчества, за да потиснат страховете им и да приспят пробудената съвест. Много хора обаче ще се откажат да се задоволят с голия авторитет на човеци и ще изискат ясното: „Така казва Господ“. Тогава официалните проповедници, както фарисеите в миналото, изпълнени с ярост срещу оспорването на авторитета им, ще осъдят вестта като идваща от Сатана и ще подбуждат обичащите греха множества да клеветят и преследват вестителите.",
      "Когато борбата се разпространи в нови области и умовете на хората бъдат насочени към потъпкания Божи закон, Сатана ще започне да действа още по-мощно. Силата на вестта само ще вбеси противниците ѝ.  Духовенството ще се опита с почти свъхчовешки усилия да не допусне светлината, да не би тя да освети неговото паство. С всяко средство, което имат на разположение, духовниците ще се опитват да заглушат разискването върху тези жизненоважни въпроси. Църквата ще се обърне за помощ към държавната власт; паписти и протестанти ще се обединят в борбата с истината (Великата борба, стр. 605-607)."
    ]
  },
  {
    "day": "14 юни",
    "title": "СИМВОЛИЗМЪТ НА ТРОЙНАТА АНГЕЛСКА ВЕСТ",
    "verse": "„Ето, Аз ще ви изпратя пророк Илия, преди да дойде великият и страшен ден Господен“ (Мал. 4:5).",
    "content": [
      "За да се приготви един народ, който да устои в Божия ден, трябва да се извърши голяма реформация. Бог видя, че много от изповядващите се за Негов народ не градят за вечността и в Своята милост се готви да изпрати предупредителна вест, за да ги събуди от безчувствието им и да ги накара да се приготвят за идването Му.",
      "Предупреждението е дадено ясно и картинно в 14 глава на Откровение. Там е представена тройна вест, разнасяна от небесни същества и непосредствено последвана от идването на Човешкия Син, „за да пожъне земната жетва“ (Великата борба, стр. 311).",
      "Ангелите са представени като летящи посред небето, провъзгласяващи една вест на предупреждение пред света, разнасяна директно на хората, които живеят в последните дни на историята. Никой не чува гласовете на тези ангели. Те са символ, който трябва да представи Божиите избрани, работещи в едно с небесния Универс (Очерци за живота на Елън Уайт, стр. 429).",
      "Трите ангелски вести трябва да се съчетаят, за да дадат своята тройна светлина на света. В книгата „Откровение“ Йоан казва: „Видях друг ангел, който слизаше от небето, имайки голяма власт; и земята се просвети от неговата слава“.  Това представлява даване на тройна вест и последна възможност за предупреждение към света (Адвентен библейски коментар. Т. 7, стр. 985).",
      "Откровение, 18 глава посочва времето, когато в резултат от отхвърлянето на тройното предупреждение на Откр. 14:6-12 църквата ще е стигнала напълно до състоянието, предсказано от втория ангел, и Божият народ, намиращ се все още във Вавилон, ще бъде призован да се отдели. Тази ще бъде последната вест, дадена на света, и тя ще извърши своето дело. Когато онези, които „не са повярвали истината, а са имали благоволение към неправдата“ (2 Сол. 2:12), бъдат оставени да приемат голямата заблуда и да повярват на лъжата, тогава светлината на истината ще огрее всички, чиито сърца са отворени да я приемат. И всички чада на Господа, намиращи се още във Вавилон, ще последват призива: „Излезте от нея, люде Мои“ (Великата борба, стр. 390)."
    ]
  },
  {
    "day": "15 юни",
    "title": "ВЪОРЪЖЕН КОНФЛИКТ В ПОСЛЕДНИТЕ ДНИ",
    "verse": "„Така казва Господ на Силите: Ето, зло ще излезе от народ към народ, и голям ураган ще се повдигне“ (Йерем. 25:32).",
    "content": [
      "Скоро всред народите ще възникнат печални беди; една скръб, която няма да престане, докато Исус не дойде. Както никога досега имаме нужда да се сплотим в едно, като служим на Онзи, Който е приготвил трона Си на небето, чието царство управлява над всичко. Бог не е изоставил Своя народ и нашата сила се състои в това да не Го изоставяме.",
      "Божиите съдби са върху земята. Войни и слухове за войни, опустошения чрез огън и наводнения ни говорят ясно, че времето на скръбта, която трябва да се увеличава до самия край, е съвсем близо. Нямаме никакво време за губене. Светът е обхванат и раздвижен от духа на войната. Пророчествата от 11 глава на Даниил са почти достигнали крайното си изпълнение (Служба на благотворителност, стр. 136).",
      "Скоро между народите ще избухне с голяма мощ такава война, каквато сега никой не очаква. Настоящият ден е време, в което всички с нарастващ интерес следят световното развитие. Ръководители и държавници, мъже, заемащи отговорни постове, мислещи умове на мъже и жени от всички класи, са съсредоточили вниманието си към събитията, които се развиват около нас. Те наблюдават постоянно обтегнатите отношения между народите. Наблюдават напрежението, което е обхванало всеки земен елемент, и осъзнават, че светът е достигнал точката, след която ще се случи нещо велико и съдбоносно; че светът е на прага на огромна криза.",
      "По благодат от Бога ни е подарено време на отсрочка. Сега всяка сила, дадена ни от небето, трябва да се употреби в работа за онези, които погиват в незнание. Не бива да има никакво отлагане. Истината трябва да бъде разгласена из тъмните места на земята.",
      "Трябва да се завърши едно велико дело и то е поверено на всички, които познават настоящата истина (Ривю енд Хералд, 17 ноември 1910).",
      "В последните сцени от земната история ще се разрази война. Ще има епидемии, бедствия, глад. Дълбоките води ще напуснат бреговете си. Имот и живот ще бъдат унищожени чрез огън и наводнение. Трябва да се подготвим за живот в обиталищата, които Христос отиде да приготви за онези, които Го обичат. Там ще бъде нашата почивка от земните борби (Ривю енд Хералд, 19 октомври 1897)."
    ]
  },
  {
    "day": "16 юни",
    "title": "НАД НАС Е НАДВИСНАЛО ВРЕМЕ НА СКРЪБ",
    "verse": "„След това видях четири ангела, стоящи на четирите ъгъла на земята и държащи четирите земни вятъра, за да не духа никакъв вятър по земята, нито по морето, нито върху някое дърво“ (Откр. 7:1).",
    "content": [
      "Четири могъщи ангела все още задържат четирите земни вятъра. Забранено е на бедственото опустошение да се развие докрай. Ветровете представляват стремежа на народите към една смъртоносна борба за оцеляване, но те са под контрола на четирите ангела, които задържат ужасната мощ на Сатана да упражни своята ярост, докато Божиите служители не получат печат на челата си (Ривю енд Хералд, 7 юни 1887).",
      "Знаците на времето доказват, че в момента съдбите на Небето се изливат, че денят на Господа чука на вратата. Ежедневниците са пълни със сведения за един зараждащ се огромен бъдещ конфликт. Толкова често се срещат дръзки обири; стачките са нещо обичайно; кражби и убийства се извършват на всяка крачка. Хора, обладани от демони, отнемат живота на мъже, жени, дечица. Всички тези неща свидетелстват, че Господ е близо. Въздържащият Божи Дух започва да се оттегля от света. Урагани, бури, бедствия по суша и море следват едно след друго с бърза поразяваща сила. Зачестилите знамения около нас, вместо да говорят за близкото идване на Божия Син, биват свързвани с всякаква друга причина, но не и с истинската.",
      "Върху нас е надвиснало времето, когато в света ще има мъка, защото човечеството е безпомощно да се излекува. Точно преди последното унищожение да постигне земята, гордите паметници на човешко величие ще бъдат сринати в прахта. Божиите изобличителни съдби ще сполетят онези, които при наличието на обилна светлина са предпочели да останат в греха. Издигат се скъпи, пожарообезопасени сгради. Но както Содом погина в пламъците на Божието възмездие, така и тези горди сгради ще станат на пепел. Виждала съм морски съдове, струващи невъобразимо състояние, да се борят с могъщия океан, да се съпротивляват на разгневените вълни и с всичките си съкровища от злато и сребро, и с целия човешки товар да потъват във водния гроб.  Но всред шум и вълнения отвсякъде в света има едно дело за Бога, което трябва да бъде извършено (Знамения на времето, 9 октомври 1901)."
    ]
  },
  {
    "day": "17 юни",
    "title": "БОЖИЯТ НАРОД - ОБВИНЕН ЗА БЕДСТВИЯТА",
    "verse": "„Затова веселете се, небеса, и вие, които живеете в тях. Но горко на вас, земьо и море, защото дяволът слезе у вас много разярен, понеже знае, че му остава малко време“ (Откр. 12:12).",
    "content": [
      "Тъй като човекът се е отдалечавал все повече и повече от Бога, Сатана е получил разрешение да владее над чадата на непослушанието. Хвърлил е всички сили за унищожението на човечеството. Бедствия по суша и море, имущество и живот са поглъщани от огън и наводнения. Сатана е решил да стовари отговорността за това на онези, които отказват да се поклонят на идола, който е направил. Посредниците му ще сочат към адвентистите от седмия ден като причина за скръбта. „Тези хора представляват заплаха за закона - казват те. - Не освещават неделята. Ако бяха принудени да се подчинят на закона за съблюдаване на неделята, тези ужасни наказания щяха да престанат“ (Ривю енд Хералд, 16 юли 1901).",
      "Едно след друго ще дойдат най-ужасни и неочаквани бедствия. Ако се обърне внимание на предупрежденията, отправяни от Бога, и ако църквите се покаят, връщайки се към своята вярност, тогава градове ще бъдат помилвани за определено време. Но ако хората, които са били подмамени, продължат по същия път, в който са ходили, като не зачитат Божия закон и представят лъжи пред човеците, Бог допуска да бъдат постигнати от бедствия, за да могат сетивата им да се събудят (Евангелизъм, стр. 27). Съдбите ще бъдат според греховността на хората и светлината на истината, която са имали. Ако са имали истината, точно според тази истина ще бъде и заслуженото наказание (Ръкопис 173, 1902).",
      "Сатана ще предложи и своето тълкуване на събитията, така че ръководни мъже да мислят така, както той желае; че бедствията, изпълващи земята, са в резултат от престъпването на неделята. Като мислят, че с това ще укротят Божия гняв, тези влиятелни мъже ще постановят закони за насилствено налагане на спазването на неделята. Като издигат този лъжлив почивен ден високо, те ще мислят, че служат на Бога и затова налагат фалшивата събота със закон. На онези, които почитат Бога чрез съблюдаване на истинската събота, ще се гледа като на неверни спрямо Господа, докато в същото време онези, които претендират за вярност, са истинските престъпници на Божия закон, като потъпкват съботата, постановена още в Едем (Ръкопис 85, 1899)."
    ]
  },
  {
    "day": "18 юни",
    "title": "ПАЗИТЕЛИТЕ НА СЪБОТАТА СЕ НУЖДАЯТ ОТ МЪДРОСТ",
    "verse": "„Ето, Аз ви изпращам като овце посред вълци; бъдете, прочее, разумни катo змиите и незлобиви като гълъбите“ (Мат. 10:16).",
    "content": [
      "Ако човешките практики не влизат в противоречие с Божия закон, можете да се съобразявате с тях. Ако работниците не успеят да направят това, не само ще затруднят своята собствена дейност, но и ще попречат на онези, за които работят, като възпрепятстват приемането на истината от тях. В неделите съществува най-благоприятната възможност за онези, които мисионират, да ръководят неделни училища, като се опитат да достигнат до хората по възможнo най-простичък начин, като изявяват любовта на Исус към грешниците и ги обучават в Писанията.",
      "В момента изпитът не е за спазването на неделята. Ще дойде време, когато човеци не само ще забраняват работата в неделя, но и ще се опитат да накарат хората да работят в събота и да сложат подписа си за съблюдаването на неделята. В противен случай ще им бъдат отнети свободата и живота. Но времето за това все още не е дошло, тъй като истината трябва да бъде представена по-цялостно пред хората като свидетелство.",
      "Светлината, която имам, е, че Божиите служители трябва тихо да извършват своята работа, като проповядват величествените скъпоценни истини на Библията - Христос, и то разпнат, Неговата любов и безкрайна жертва, като показват, че причината, поради която Христос умря на кръста, е: Божият закон е неотменим, непроменим и вечен.",
      "Учението за съботата трябва да бъде преподавано по ясен и категоричен начин, но внимавайте как ще постъпите с неделния идол! За мъдрия е достатъчна и една дума.  Това, че се въздържате от работа в неделя, не означава, че приемате белега на звяра. И където това допринесе за напредъка на интересите на делото, то трябва да бъде извършено. Не трябва предизвикателно да ходим своеволно на работа в неделя.",
      "Когато онези, които получат светлина относно съботата, застанат твърдо на страната на истината да пазят Божия свят ден, трудности ще се появят и ще нарастват, защото усилията ще бъдат насочени към тях, за да принудят мъже и жени да престъпват Божия закон. Точно тук те трябва да са непоклатими и да не нарушават Божия закон: и ако противопоставянето продължи да нараства и се превърне в преследване, нека обърнат вниманието си към Христовите думи: „Когато ви гонят от този град, бягайте в другия“ (Ривю енд Хералд, 6 април 1911)."
    ]
  },
  {
    "day": "19 юни",
    "title": "НЕДЕЛНА МИСИОНСКА РАБОТА",
    "verse": "„Проповядвай словото, настоявай навреме и без време, изобличавай, порицавай, увещавай с голямо търпение и непрестанно поучаване“ (2 Тим. 4:2).",
    "content": [
      "Издаването на неделни закони ще допринесе само за усилване на противопоставянето и начало на преследване от страна на религиозните фанатици, които ще се стремят да ги наложат със сила. Не им давайте никакъв повод да ви наричат нарушители на закона. Определени хора, които нямат страх нито от Бога, нито от човеци, съвсем скоро ще се убедят, че не е нито наложително, нито удобно да задължаваш към стриктно пазене на неделята. Продължавайте вашата мисионска дейност право напред с Библия в ръка и врагът ще види, че се е дискредитирал. Никой човек няма да приеме белега на звяра, ако е решил мъдро да запази мира чрез въздържане от работа в неделя, като в този ден извършва дейност от най-висока значимост. Когато отдаваме неделята на мисионска работа, ще се отнеме камшикът от ръцете на жестоките фанатици, които биха били твърде доволни да намерят повод, за да унижат адвентистите от седмия ден.",
      "Неделята може да бъде използвана за поддържане на разнообразни връзки в делото, които ще осъществяват големи мероприятия за Господа. В този ден могат да се провеждат срещи на открито, както и срещи по селата. Може да бъде извършвана работа от къща на къща. Онези, които пишат, могат да отдадат този ден в писане на своите статии. Винаги когато е възможно, нека да бъдат организирани в неделя религиозни служби. Направете тези срещи изключително интересни. Пейте нежни хвалебствени химни и говорете със сила и убеждение за любовта на Спасителя. Говорете относно характера на истинската религиозна опитност. По този начин ще се научите как трябва да работите и ще достигнете до много души.",
      "Законът за съблюдаване на първия ден от седмицата ще бъде крайният резултат от дейността на едно отстъпило християнство. Неделята е дете на папството, въздигнато от християнския свят над светия ден на Божията почивка. Божиите избрани не бива в никакъв случай да ѝ отдават чест, но желая те да разберат, че не вършат Божията воля, като се противопоставят дръзко на закона. Бог желае да избягват това (Свидетелства към църквата. Т. 9, стр. 232, 233, 235).",
      "Чудесни картини се откриват пред нас. В това време в живота на изповядващите се за Божи народ трябва да бъде принесено едно живо свидетелство, така щото светът да види, че дори във век, когато злото властва навсякъде, все още съществува един народ, който оставя настрана своята воля, като търси да върши Божията - един народ от хора, в чиито живот и сърца е гравиран Божият закон (Съвети към учителите, стр. 322)."
    ]
  },
  {
    "day": "20 юни",
    "title": "БОЖИЯТ ЗАКОН - НЕВАЛИДЕН В АМЕРИКА",
    "verse": "„Време е да подейства Господ, защото наруших закона Ти“ (Пс. 119:126).",
    "content": [
      "Настъпва време, в което Божият закон в особен смисъл ще бъде направен невалиден в нашата страна [САЩ]. Управниците на нацията ни ще наложат неделния закон чрез законодателни постановления и по този начин Божият народ ще бъде въвлечен в голяма опасност. Когато нацията ни със законодателните си органи приеме закони за ограничаване на свободата на личността по отношение на религиозните права, като наложи съблюдаването на неделята и приложи натиск върху онези, които пазят седмия ден - събота, тогава Божият закон, съгласно преследваните цели, ще бъде направен невалиден в нашата страна (Ривю енд Хералд, 18 декември 1888).",
      "Когато земята, която Бог даде за убежища на Своя народ, за да могат да Му се покланят така, както им диктува собствената съвест; земята, в която в продължение на много години бе прострян щитът на Всемогъщия; земята, която Бог покровителстваше, като я направи хранилище на чистата Христова религия - когато тази земя се отрече тържествено чрез своите законодателни институции от принципите на протестантството и направи образ на римското вероотстъпничество чрез самоволната промяна на Божия закон - точно тогава е времето, когато окончателната дейност на човека на греха ще бъде разкрита. Протестантите ще прехвърлят цялото си влияние и сила на страната на папството. Чрез един национален акт, налагайки насилствено фалшивата събота, ще дадат живот и сила на покварената римска власт, като открият пътя за възстановяване на неговата тирания и принуда върху съвестта. Тогава ще настане време за Бог да работи с могъща сила за защита на Своята истина.",
      "Пророкът казва: „Видях друг ангел, който слизаше от небето, имайки голяма власт; и земята се просветли от неговата слава. Той извика със силен глас: „Падна, падна великият Вавилон.  И чух друг глас от небето, който казваше: Излезте от нея, люде Мои, за да не участвате в греховете ѝ, и да не споделите язвите ѝ; защото греховете ѝ достигнаха дори до небето, и Бог си спомни за нейните неправди“. Кога греховете ѝ стигат до небето? Когато Божият закон окончателно е направен невалиден чрез издаването на друг закон. Когато положението на Божия народ стане крайно тежко, Бог е принуден да се намеси и да покаже кой е Управителят на небето и земята. Докато сатанинската сила подбужда стихиите да действат, Бог ще изпрати светлина и подкрепа на народа Си, така че вестта на истината да се прогласи по целия свят (Знамения на времето, 12 юни 1893)."
    ]
  },
  {
    "day": "21 юни",
    "title": "ЗНАКЪТ ЗА НАПУСКАНЕ НА ГОЛЕМИТЕ ГРАДОВЕ",
    "verse": "„Затова, когато видите мерзостта, която докарва запустение, за която говори пророк Даниил, стояща на святото място (който чете, нека разбира), тогава ония, които са в Юдея, нека бягат по планините“ (Мат. 24:15,16).",
    "content": [
      "Не е далеч времето, когато и ние, както ранните последователи, ще бъдем принудени да потърсим убежище в запустели и усамотени места. Също както обсадата на Йерусалим от римските армии беше сигнал за бягство за юдейските християни, така и придобиването на власт от страна на САЩ и издаването на указ, налагащ папската „събота“, ще ни бъде знак за предупреждение. Тогава ще е време да напуснем големите градове, да се приготвим да напуснем и малките градове, като търсим домове в уединени места сред планините (Свидетелства към църквата. Т. 5, стр. 464, 465).",
      "От години ми е давана светлина, че не трябва да съсредоточаваме работата си в градовете. Безпорядъкът и хаосът, изпълващи тези градове, обстановката, създадена от синдикатите, също и стачките, ще се окажат пречка на нашето дело. Хората се стремят да се обединят по професионален признак в определени сдружения. Това не е според Божия промисъл, а според промисъла на сила, която не бива в никакъв случай да признаваме. Божието Слово се изпълнява; грешници се обвързват в снопи, готови да бъдат изгорени (Свидетелства към църквата. Т. 7, стр. 84).",
      "Търговските дружества и светски конфедерации са капан. Пазете се от тях и стойте далеч от тях, братя. Нека да нямаме нищо общо с тях. Заради тези сдружения и конфедерации скоро ще бъде твърде трудно за нашите институции да продължат работата си в градовете.  Обучавайте хората ни да излизат от градовете в провинцията, където могат да се сдобият с малко парче земя, да направят дом за себе си и за своите деца.  След съвсем кратко време ще настъпи такава борба и объркване в тези градове, че онези, които тогава пожелаят да ги напуснат, няма да са в състояние да го направят (Избрани вести. Т. 2, стр. 142).",
      "Не трябва да се установяваме там, където ще е наложително създаването на близки отношения и връзки с онези, които не почитат Бога.  Скоро трябва да настъпи криза във връзка със съблюдаването на неделята.  Неделният празник ще се утвърждава въз основа на фалшиви твърдения, а това означава угнетяване на онези, които са решили твърдо да пазят Господната събота.",
      "Ако чрез Божието провидение получим възможност да си осигурим места далеч извън градовете, Господ желае да извършим това. Пред нас стоят бедствени времена (На село, стр. 20, 21)."
    ]
  },
  {
    "day": "22 юни",
    "title": "ХРАНА И МЕСТА В ПОСЛЕДНИТЕ ДНИ",
    "verse": "„Затова не се безпокойте за утре, защото утрешният ден ще се безпокои за себе си. Доста е на деня злото, което му се намери“ (Мат. 6:34).",
    "content": [
      "Няколко пъти подред Господ ми показа във видение, че във времето на скръбта не е според Библията да се прави каквото и да било запасяване за задоволяване на физическите ни нужди. Видях, че ако светиите са имали храна, складирана от самите тях или събрана на полето, във времето на скръбта, когато меч, глад и епидемии ще са на земята, тя ще им бъде отнета от ръце на насилници и непознати ще пожънат плода на техния труд. Тогава за нас ще дойде време, когато ще трябва да се доверим изцяло на Бога и Той ще ни подкрепи. Видях, че със сигурност ще имаме хляб и вода в това време и няма да сме нито в недоимък, нито ще гладуваме. Господ ми е показал, че някои от децата Му ще се страхуват, когато гледат как се покачват цените на храните и ще купуват храна, като я заделят за времето на скръбта.",
      "Тогава във време на нужда ги видях да отиват при храната си и да я поглеждат, а тя беше пълна с животинки и негодна за употреба (Получаващите печата на живия Бог [брошура], 31 януари 1849).",
      "Къщи и земи няма да бъдат от никаква полза за светиите във времето на скръбта, защото тогава ще трябва да бягат от ожесточените тълпи и в това време имуществата им няма да могат да бъдат използвани за напредъка на настоящата истина.",
      "Видях, че ако някои се държат здраво за имуществото си и не питат Бога относно своя дълг, Той няма да им Го изяви и те ще си останат с решението да пазят имота си и когато времето на скръбта ги застигне като планина, сблъскваща се с тях, ще се опитат да се разпоредят със собствеността си, но няма да могат.  Но ако желаят да бъдат научени, Той ще ги научи във време на нужда кога да продават и колко да продадат (Ранни писания, стр. 56, 57).",
      "В последният конфликт със Сатана онези, които са верни на Бога, ще видят как отпада всяка земна подкрепа. Поради това, че отказват да нарушат закона Му чрез покорство на земни власти, ще им бъде забранено да купуват или продават. Най-накрая ще се издаде декрет да бъдат предавани на смърт.  Но на послушните е дадено обещанието: „Той ще обитава на високо; крепостите на канарите ще бъдат мястото на защитата му; хлябът му ще се даде, водата няма да му липсва“ (Ис. 33:16). Божиите чада ще живеят чрез това обещание (Копнежът на вековете, стр. 121, 122)."
    ]
  },
  {
    "day": "23 юни",
    "title": "БИЗНЕС СДРУЖЕНИЯ И СЪЮЗИ",
    "verse": "„И тъй, братя, останете твърди до Господното пришествие. Ето, земеделецът очаква скъпоценния плод от земята и търпи за него, докле получи и ранния, и късния дъжд“ (Яков 5:7).",
    "content": [
      "Търговските съюзи ще бъдат едно от средствата, които ще навлекат на земята време на скръб - такова, каквото не е било откакто свят светува (На село, стр. 10).",
      "Във всичките ни големи градове ще съществува обвързване чрез сформиране на конфедерации и сдружения. Мъже ще управляват големи екипи, като ще изискват много от тях. Животът на онези, които откажат да се съюзят с тези сдружения, ще бъде в голяма опасност (Ръкопис 145, 1902).",
      "Работата на Божиите представители е да се подготвят за бъдещите събития, които ще ги застигнат скоро с безразсъдна сила. В света ще се сформират гигантски монополи. Хората ще се обвържат със сдружения, които ще ги вържат в кошарата на врага. Неколцина ще се обединят, за да заграбят всички средства, които трябва да бъдат придобити в определени направления на бизнеса. Търговските сдружения ще бъдат сформирани и онези, които откажат да се присъединят към тези сдружения, ще бъдат като белязани.",
      "Тези сдружения представляват едно от знаменията за последното време. Хората са свързват в снопи, готови да бъдат изгорени. Те могат да бъдат църковни членове, но докато принадлежат към тези сдружения, не са в състояние да пазят Божиите заповеди, защото да принадлежиш към тези сдружения означава да не зачиташ Декалога изцяло.",
      "„Да възлюбиш Господа, твоя Бог, с цялото си сърце и с цялата си душа и с всичката си сила, и с целия си ум; и ближния както себе си“. Как могат хората да се покоряват на тези думи и да сформират съюзи, които ограбват по-бедните класи от придобивките, които им принадлежат по право, като ги възпират да купуват или да продават, освен при определени условия (На село, стр. 10-12).",
      "Онези, които твърдят, че са Божии деца, не трябва в никакъв случай да се обвързват с трудовите сдружения, които са или ще бъдат сформирани. Господ забранява това. Не могат ли онези, които изучават пророчествата, да видят и разберат какво ни очаква? (На село, стр. 12).",
      "Скоро ще бъдат посрещнати събития от голяма значимост и ние ще пожелаем да бъдем скрити в пукнатината на скалата, за да можем да видим Исус и да бъдем освежени от Неговия Свят Дух. Нямаме никакво време за губене (Южен страж, стр. 113)."
    ]
  },
  {
    "day": "24 юни",
    "title": "ЗАБРАНА ЗА КУПУВАНЕ ИЛИ ПРОДАВАНЕ",
    "verse": "„…за да не може никой да купува или продава, освен оня, който носи за белег името на звяра или числото на неговото име“ (Откр. 13:17).",
    "content": [
      "Настават времена, когато няма да можем да продаваме на никаква цена. Скоро ще излезе законът, който забранява на хората да купуват или продават на когото и да било, освен на онзи, който има белега на звяра (Свидетелства към църквата. Т. 5, стр. 152).",
      "В последния голям сблъсък със Сатана онези, които са верни на Бога, ще видят как отпада всяка земна подкрепа. Поради това, че отказват да нарушат Божия закон чрез покорство спрямо злите власти, ще им бъде забранено да купуват или продават (Копнежът на вековете, стр. 121, 122).",
      "Религиозни власти, изповядващи, че са свързани с небето, и твърдящи, че имат характерните черти на агне, ще покажат чрез постъпките си, че притежават сърце на звяр и че са подстрекавани и контролирани от Сатана.",
      "Настава времето, когато Божият народ ще почувства ръката на преследването поради това, че пазят свят седмия ден (Свидетелства към църквата. Т. 9, стр. 229).",
      "Предстои да дойде време, когато пазещите заповедите няма да могат нито да купуват, нито да продават. Побързайте да изкопаете своите заровени таланти. Ако Бог ви е поверил пари, покажете себе си верни на това доверие; развържете кесията и предайте талантите си на обменителите, така че когато Христос дойде, да получи своето Си. В последния конфликт, преди това дело да приключи, мнозина ще отдадат всичко на олтара с радост и песни. Мъже и жени ще почувстват, че е благословена привилегия да имат дял в делото за подготовка на души, които да устоят във великия ден на Бога, и ще отделят много средства с такава готовност, с каквато тези, които нямат средства, днес не забравят да отделят своята лепта. Ако Христовата любов гореше в сърцата на изповядващите се за Негов народ, щяхме да видим същия дух, изявен днес. Ако само осъзнаеха колко е близо краят на цялата дейност за спасение на души, биха пожертвали притежанията си така свободно, както членовете на ранната църква. Биха работили за напредването на Божието дело така искрено, както светските хора се трудят, за да придобият богатство. Ще бъдат упражнявани такт и умение, за да се спечелят средства не за натрупване, но да за бъдат излети в съкровищницата на Господа (Исторически очерци, стр. 292)."
    ]
  },
  {
    "day": "25 юни",
    "title": "РАБОТЕТЕ В ГРАДОВЕТЕ КАТО ПРЕДНИ СТРАЖИ",
    "verse": "„Затова - „Излезте изсред тях и отделете се“, казва Господ, „И не се допирайте до нечисто”; и „Аз ще ви приема“ (2 Кор. 6:17).",
    "content": [
      "Като народ, който пази Божиите заповеди, трябва да напуснем градовете. Както правеше Енох, така и ние трябва да работим в градовете, но не и да обитаваме в тях (На село, стр. 31).",
      "Нашите институции трябва да бъдат разположени колкото се може по-далеч от градоветe.  Не е Божията воля Неговите избрани да се установяват в градове, където цари постоянен хаос и безпорядък. Това направете и заради децата си, защото цялата тази система е деморализирана, шумно забързана в поквара. Господ желае Неговите избрани да се преместят в провинцията, където ще могат да се установят твърдо върху земята, да отглеждат свои плодове и зеленчуци и където децата им ще са в състояние да бъдат доведени в постоянен пряк контакт с Божиите дела в природата. Изведете вашите семейства далеч от градовете - това е моята вест.",
      "Истината трябва да бъде казвана, независимо дали хората ще я послушат или ще се въздържат. Градовете са пълни с изкушения. Трябва да планираме работата си по такъв начин, че да предпазим максимално, доколкото е във възможностите ни, нашите млади хора от заразителната поквара.",
      "Работете в градовете като предни стражи. Божият вестител казва: „Няма ли градовете да бъдат предупредени? Да, и то чрез Божия народ, но не като живеещ сред тях, а като ги посещава, за да ги предупреди за това, което ще дойде на земята“ (На село, стр. 30).",
      "Когато в една нация изобилства неправдата, винаги трябва да се чуе глас, даващ предупреждения и инструкции, както Лот бе чут в Содом. И все пак той би могъл да предпази семейството си от много злини, ако не беше построил дома си в този грешен и мръсен град. Всичко, което Лот и семейството му извършиха в Содом, би могло да се извърши от тях дори ако живееха в място на някакво разстояние от града. Енох ходеше с Бога и въпреки това не живееше сред който и да е било град, омърсен от всякакъв вид насилие и поквара, както Лот направи в Содом (Евангелизъм, стр. 78).",
      "Той (Енох) не направи жилище при нечестивите, но избра за себе си и за семейството си място, чиято атмосфера би била колкото е възможно по-чиста. От време на време открито отиваше в обиталищата на света с вестта, дадена му от Бога.  След провъзгласяването на вестта винаги се връщаше обратно към мястото на уединението си с някой, който е повярвал и приел предупреждението (Адвентен библейски коментар. Т. 1, стр. 1087, 1088)."
    ]
  },
  {
    "day": "26 юни",
    "title": "ОБЛЕКЧЕНИ ОТ ФИЗИЧЕСКО СТРАДАНИЕ",
    "verse": "„И като отивате, проповядвайте, казвайки: Небесното царство наближи. Болни изцелявайте, мъртви възкресявайте, прокажени очиствайте, бесове изгонвайте; даром сте приели, даром давайте“ (Мат. 10:7, 8).",
    "content": [
      "Ужасно опасни времена стоят пред нас. Целият свят ще бъде въвлечен в хаос и нищета. Човешкият род ще бъде сполетян от всякакъв вид болести, а липсата на просвета относно здравните закони ще доведе до голямо страдание и загуба на много човешки животи, които биха могли да се спасят.",
      "Тъй като религиозна враждебност ще разруши извоюваната свобода, онези, които желаят да отстояват твърдо свободата на съвестта, ще бъдат поставени в много неблагоприятно положение. Заради себе си, докато имат възможност, трябва да се просветят за болестите и техните причинители, за превантивните мерки и начини на лечение. Онези, които направят това, ще намерят поле за работа навсякъде. Ще има страдащи, страшно много нуждаещи се от помощ не само сред онези, които споделят вярата ни, но голям брой сред онези, които не познават истината (Съвети върху здравето, стр. 504-506).",
      "Медицинската дейност, извършена във връзка с представяне на Тройната ангелска вест, трябва да постигне чудесни резултати. Това ще трябва да бъде една обединена, освещаваща дейност, съответстваща на целите, с които нашият Спасител изпрати първите ученици.",
      "Като събра учениците, Христос им даде поръчение: „И като отивате, проповядвайте, казвайки: „Небесното царство наближи“. Болни изцелявайте, мъртви възкресявайте, прокажени очиствайте, бесове изгонвайте; даром сте приели, даром давайте. Ето, аз ви изпращам като овце посред вълци; бъдете, прочее, разумни като змиите и незлобиви като гълъбите“ (Мат. 10:7,8,16).",
      "За нас е по-добре да четем тази глава и нека напътствията ѝ ни подготвят за нашата служба. Първите ученици излизаха открито според поръчението на Христос, упълномощени от Него. Духът Му трябваше да подготви пътя пред тях. Те трябваше да почувстват, че с такава вест като тяхната и така благословени, трябва да бъдат приветливо посрещнати в домовете, където отиват (Съвети върху здравето, стр. 540, 541).",
      "Бог достига сърца посредством облекчаване на физическото страдание. Семето на истината е попаднало в съзнанието и е напоявано от Бога. Изисква се много търпение, преди тава семенце да покаже признаци на живот, но накрая то пониква и принася плодове за вечен живот.",
      "Колко трудно хората разбират Божието приготовление за деня на Неговото могъщество! (Служба на благотворителност, стр. 246)."
    ]
  },
  {
    "day": "27 юни",
    "title": "ИЗПЪЛНЕНИЕТО НА НЕДЕЛНИЯ ЗАКОН",
    "verse": "„Тогава ще ви предадат на мъки и ще ви убият; и ще бъдете намразени от всичките народи поради Моето име“ (Мат. 24:9).",
    "content": [
      "Когато движението за принудително налагане на неделята стане по-смело и решително, ще се издаде закон срещу онези, които пазят заповедите. Те ще бъдат заплашвани с глоби и затвор, на някои ще се предлагат високи постове, на други - награди и привилегии като примки за отказване от вярата. Но твърдият им отговор ще гласи: „Докажете нашата заблуда от Божието Слово!“. Изправените пред съда ще защитават истината със силни и ясни доказателства, така че и някои от слушателите там ще вземат решението да пазят Божиите заповеди. По този начин светлината ще огрее хиляди, които иначе не биха узнали нищо за нея.",
      "Да си послушен на Божието Слово по съвест ще бъде смятано за бунт и упорство. Заслепени от Сатана, родители ще се отнасят с насилие и жестокост към вярващи деца; господари или господарки ще угнетяват пазещите заповедите служители. Любовта ще охладнее; децата ще бъдат лишавани от наследство и пропъждани от дома. Ще се изпълнят буквално думите на апостол Павел: „Но и всички, които искат да живеят благочестиво в Христа Исуса, ще бъдат гонени“ (2 Тим. 3:12). Тъй като защитниците на истината ще отказват да почитат неделята като събота, някои от тях ще бъдат хвърлени в затвор, други - заточени, трети - третирани като роби.",
      "В това време на преследване ще бъде изпитана вярата на Божиите служители. Те са разгласили предупреждението, като са гледали само на Бога и на Неговото Слово. Божият дух е движил сърцата им и ги е принуждавал да говорят.",
      "И все пак, когато бурята на съпротивата ги връхлети, надвити от уплаха, ще извикат: „Ако бяхме предвидили последиците от думите си, щяхме да си мълчим“. Те са обградени отвсякъде с трудности. Сатана ги напада със страшни изкушения. Делото, което са предприели, изглежда далеч надминава възможностите и силите им да го довършат. Заплашват ги, че ще ги погубят. Ентусиазмът, въодушевявал ги до този момент, е изчезнал, но въпреки всичко не могат да се върнат назад. Тогава, като осъзнават пълната си безпомощност, те се обръщат към Всемогъщия с молба за сила (Великата борба, стр. 607-609)."
    ]
  },
  {
    "day": "28 юни",
    "title": "ПРОТЕСТАНСТВОТО СЕ СЪЮЗЯВА С ПАПСТВОТО",
    "verse": "„И десетте рога, които си видял, са десет царе, които още не са получили царска власт, но за един час получават власт като царе заедно със звяра; те са единомислени и предават на звяра своята сила и власт“ (Откр. 17:12, 13).",
    "content": [
      "Тъй като последната криза наближава, от жизненоважно значение е между Божиите служители да съществува съгласие и единство. Светът е пълен с бури, войни и различия. И въпреки това хората ще се съюзят под една шапка - папската власт, за да се противопоставят на Бога в лицето на Неговите свидетели (Свидетелства към църквата. Т. 7, стр. 182).",
      "Какво е това, което дава властта си на тази сила? Протестанството - една сила, която претендира да има дух и нрав на агне и да е свързана с небето, говори с глас на змей. То е ръководено от сатанински сили (Адвентен библейски коментар. Т. 7, стр. 983).",
      "„Та са единомислени.“ Ще има всеобщ процес на съюзяване, велико единение, съзаклятие на сатанинските сили. „И предаде на звяра своята сила и власт.“ По този начин се показва същата тиранична, потискаща сила, насочена срещу религиозната свобода и правото да се покоряваш на това, което диктува съвестта ти, каквато бе изявена от папството, когато в миналото преследваше онези, които се осмеляваха да откажат да се съобразяват с римските религиозни ритуали и церемонии.",
      "Във военните действия, които трябва да се разразят в последните дни, всички покваряващи сили, които са отстъпили от верността към закона на Йехова, ще бъдат обединени в опозиция на Божия народ. В тази война съботата от четвъртата заповед ще бъде великата прицелна точка; тъй като в съботната заповед Творецът и Законодателят разкрива отличителните Си белези като Създател на небето и земята (Адвентен библейски коментар. Т. 7, стр. 983).",
      "Чрез двете големи заблуди - безсмъртието на душата и светостта на неделния ден, Сатана ще подчини хората на измамите си. Докато първата заблуда е основа на спиритизма, втората изразява съгласие с Рим. Протестантите от Съединените щати ще бъдат първите, които ще прострат ръце над пропастта, за да сграбчат ръката на спиритизма; ще се протегнат над бездната, за да се хванат за римската мощ. И под влиянието на този троен съюз една демократична страна ще последва примера на Рим в погазването на правата на съвестта (Великата борба, стр. 588)."
    ]
  },
  {
    "day": "29 юни",
    "title": "ДВЕ ГРУПИ ХРИСТИЯНИ",
    "verse": "„И видях една от главите му като че ли смъртно ранена; но смъртоносната му рана оздравя; и цялата земя учудена отиде след звяра и поклониха се на змея по причина, че даде властта си на звяра“ (Откр. 13:3).",
    "content": [
      "Съединените щати няма да бъдат единствените, които ще почитат папството. Влиянието на Рим в страните, които са признавали господството му някога, е все още далеч от забрава (Знамения на времето, 15 февруари 1910).",
      "В последния сблъсък съботата ще бъде специалната точка на противоречие в цялото християнство. Светски управници и религиозни водачи ще се обединят, за да наложат съблюдаването на неделята и когато по-смекчените мерки отпаднат, ще бъдат приети най-потискащи закони. Ще бъде наложено мнението, че неколцината, които стоят в опозиция на църковната институция и един земен закон, не трябва да бъдат толерирани.  Рим от Средновековието и отстъпилото протестанство от новото време ще следват общ, сходен подход спрямо онези, които почитат Божествените постановления (Духът на пророчеството. Т. 4, стр. 444, 445).",
      "Така нареченият християнски свят е определен да стане театър на съдбоносни сцени. Като вземат пример от папството, хора на властта ще приемат закони, които да контролират съвестта. Блудницата Вавилон ще направи всички народи да пият от виното на нейното блудство. Ще бъдат въвлечени всички народи (Адвентен библейски коментар. Т. 7, стр. 949). Предупреждението на третия ангел от Откровение, 14 глава е представено в пророчеството като такова, което е провъзгласено с висок глас от ангел, летящ сред небето - това ще впечатли света.",
      "При изхода от борбата цялото християнство ще бъде разделено на две големи групи - пазещите Божиите заповеди и вярата в Исус и покланящите се на звяра и на неговия образ, и приемащи белега му. Макар че църква и държава ще обединят властта си, за да принуждават „всички - малки и големи, богати и сиромаси, свободни и роби“ да получат „белег на десницата или на челата им“ (Откр. 13:16), все пак Божият народ няма да го приеме. Пророкът от Патмос вижда, че „тези, които бяха победили звяра и образа му, и числото на името му, стояха при стъкленото море, държейки Божии арфи“. И пееха песента на Мойсей и Агнето – (Откр. 15:2,3) (Великата борба, стр. 450)."
    ]
  },
  {
    "day": "30 юни",
    "title": "СЛИВАНЕ НА МНОГО ГЛАСОВЕ",
    "verse": "„И чух друг глас от небето, който казваше: Излезте от нея, люде Мои, за да не участвате в греховете ѝ и да не споделите язвите ѝ“ (Откр. 18:4).",
    "content": [
      "В последното дело по предупреждение на света към църквите са отправени два ясно разграничаващи се призива. Втората ангелска вест гласи: „Падна, падна Вавилон, който напои всичките народи от виното на своето разпалено блудство“. И във високия вик на третия ангел от небето се чува глас, който казва: „Излезте от нея, люде Мои, за да не участвате в греховете ѝ и да не споделите язвите ѝ; защото греховете ѝ стигнаха дори до небето и Бог си спомни нейните неправди“ (Ривю енд Хералд, 6 декември 1892).",
      "Както Бог призова чадата на Израил да излязат от Египет, за да могат да пазят Неговата събота, така ще призове народа Си да излезе от Вавилон, за да не се поклони на звяра и на неговия образ.",
      "След като истината е била провъзгласена като свидетелство на всички народи, ще бъде задействана всяка сила на злото, на която може да се повярва, и умове ще бъдат объркани от множество гласове, които викат: „Ето, тук е Христос, ето, Той е там. Аз имам Божията вест, Той ме е изпратил с велика светлина“. Тогава ще последва преместване на гранични камъни и опит за събаряне на стълбовете на нашата вяра. Ще бъде направено по-решително усилие да се издигне фалшивата събота и да се хвърли презрително предизвикателство върху самия Бог чрез отричане на деня, който Той е благословил и осветил. Тази лъжлива събота е определена да бъде наложена чрез един угнетяващ закон. Но докато Сатана работи с лъжливи чудеса, времето, предсказано в Откровение, ще се изпълни и мощният ангел, който ще просветли земята със своята слава, ще прогласи падението на Вавилон и ще призове Божиите избрани да го изоставят (Ривю енд Хералд, 13 декември 1892).",
      "Кога греховете на тази блудница достигат до небето? Когато Божият закон е направен окончателно невалиден чрез акт на законодателен орган. Тогава, в това крайно тежко положение на Божия народ, Бог ще е предизвикан да използва този благоприятен случай, за да покаже кой е Управителят на небето и земята. Тъй като сатанинската сила ще подбужда низки страсти, Бог ще изпрати светлина и сила на Своя народ, за да може вестта на истината да бъде провъзгласена по целия свят (Знамения на времето, 12 юни 1893)."
    ]
  },
  {
    "day": "1 юли",
    "title": "ТРОЙНИЯТ РЕЛИГИОЗЕН СЪЮЗ",
    "verse": "„И видях да излизат от устата на змея и от устата на звяра и от устата на лъжепророка три нечисти духа, прилични на жаби; защото те са бесовски духове, които, като вършат знамения, отиват при царете на цялата вселена, да ги съберат за войната във великия ден на всемогъщия Бог“ (Откр. 16:13,14).",
    "content": [
      "Чрез закон, в пълно противоречие с Божията заповед, Америка ще наложи папската институция, като отхвърли принципа за свободата на личността. Когато протестанството протегне ръката си през пропастта, за да се хване за ръката на римската власт, когато преодолее бездната, за да стисне ръка на спиритизма; когато под влиянието на този троен съюз Америка отхвърли основния принцип на своята Конституция; когато едно протестантско републиканско правителство е готово да разпространи и наложи папски лъжи и заблуди - тогава трябва да знаем, че е дошло времето, когато Сатана ще върши чудеса, и че краят е близо (Свидетелства към църквата. Т. 5, стр. 451).",
      "Чрез двете големи измами - безсмъртието на душата и освещаването на неделята - Сатана ще подчини хората на своите заблуди. Докато първата полага основата на спиритизма, другата създава връзка на съглашение с Рим. Протестантите от Съединените щати ще са първите, които ще протегнат ръка през пропастта, за да хванат ръката на спиритизма; те ще преодолеят бездната, за да се хванат за ръката на римската власт; и под влиянието на този троен съюз страната ще последва стъпките на Рим в потъпкване на свободата на личността.",
      "Паписти, протестанти и светски хора ще приемат по един и същ начин само една форма на благочестие, но лишена от силата му. Те ще видят в този съюз гаранция за грандиозно раздвижване за обръщане в света и за встъпване в периода на дългоочаквания милениум на благоденствието (Великата борба, стр. 588, 589).",
      "Когато Америка се отрече до такава степен от принципите на своето управление, че приеме със закон съблюдаването на неделята, с този акт протестантството ще се присъедини към папството, в резултат на което ще възкръсне тиранията, която отдавна е търсила с нетърпение откриването на възможност, за да изяви своя действителен деспотизъм (Свидетелства към църквата. Т. 5, стр. 712)."
    ]
  },
  {
    "day": "2 юли",
    "title": "САТАНА И ТРОЙНИЯТ СЪЮЗ",
    "verse": "„Поклониха се и на звяра, казвайки: „Кой е като този звяр и кой може да воюва против него?“ (Откр. 13:4).",
    "content": [
      "„И имаше два рога, прилични на агнешки, а говореше като змей. “ Въпреки че изповядват, че са последователи на Божия Агнец, хората ще бъдат пропити с духа на змея. Те претендират за кротост и смирение, но говорят и действат, движени от сатанински дух, показвайки на дело, че не са такива, за каквито се представят. Тази подобна на агне сила се обединява със змея, за да води война срещу онези, които пазят Божиите заповеди и държат свидетелството за Исус. Сатана обединява протестанти и паписти, за да действа заедно с тях, като се представя за господар на този свят, да подчини всички хора като поданици на своето царство и да си служи с тях, като им диктува, ръководи и ги контролира така, както пожелае. Ако хората не са съгласят да потъпчат Божия морален закон, духът на змея ще се разкрие. Те ще бъдат глобявани, съдени и хвърляни в затвори. „И принуждаваше всички - малки и големи, богати и бедни, свободни и роби - да им се тури белег на десницата или на челата им.“ „И позволи му се да даде дишане на зверовия образ, така щото зверовият образ да продума; също и да направи да бъдат избити ония, които не се поклонят на зверовия образ.“ По този начин Сатана узурпира изключителните права на Йехова. Човекът на греха стои на Божия престол, провъзгласявайки себе си за Бог и превъзнасяйки се над Бога.",
      "Виждаме подчертан контраст между тези, които имат Божия печат, и онези, които се покланят на звяра и на неговия образ. Божиите верни слуги ще понесат най-жестоко преследване от страна на лъжливите учители, които категорично отказват да слушат Божието Слово, като поставят всякакви бариери и пред онези, които желаят да разберат истината. Господ е поел защитата на Своя народ. Той счита нараняването, нанесено на слугите Му заради истината, като извършено върху Самия Него. Когато и последното решение е взето, когато всички са застанали на своята страна - или за Христос и заповедите, или за великия отстъпник - Бог ще се изправи в Своето могъщество и устните на онези, които са Го хулели, ще онемеят. Всяка богопротивна сила ще получи възмездие (Писмо 28, 1900)."
    ]
  },
  {
    "day": "3 юли",
    "title": "ИЗОПАЧАВАНЕ НА ИСТИНАТА",
    "verse": "„Тогава, ако някой ви каже: Ето, тук е Христос или тука, не вярвайте“ (Мат. 24:23).",
    "content": [
      "Преди да настъпи и последната вълна на отстъпление, хората ще се объркат по отношение на вярата. Няма да имат ясна и определена представа за Божията личност. Една след друга истините ще се изопачават (Знамения на времето, 28 май 1894).",
      "След като истината се разпространи за свидетелство на всичките народи, всяка фалшива сила на Сатана ще влезе в действие и съзнанието ще бъде объркано от много гласове: „Ето, тук е Христос, или: Тука“. Наистина имам вест от Бога. Той ме изпраща с много светлина. Тогава ще се настъпи поврат и ще се направи опит да се събори основата на нашата вяра. Още по-решително усилие ще се осъществи, за да се установи фалшивата събота, за да се оскърби Бог чрез промяната на деня, който Той е благословил и осветил. Тази фалшива събота ще се наложи принудително чрез закон (Адвентен библейски коментар. Т. 7, стр. 985).",
      "В бъдеще ще се появи всякакъв вид измама, но ние имаме твърда почва под краката си. Имаме солидна основа за градене. Нито една точка няма да се премахне от този закон, който Бог е постановил. Врагът ще всажда нови теории, например доктрината, че няма светилище. Има една точка, по която ще стане разделението на вярата (Евангелизъм, стр. 224).",
      "Ще има лъжливи сънища и видения, в които се съдържа малко истина и които ще водят далеч от истинската вяра. Бог е дал на човеците формула, по която да разграничават истината от заблудата: „Нека прибегнат при закона и при свидетелството; ако не говорят според това слово, наистина няма зазоряване за тях“ (Исая 8:20) (Избрани вести. Т. 2, стр. 98).",
      "Тъй като сме близо до края, лъжата така ще се смеси с истината, че само тези, които са водени от Светия Дух, ще могат да различат истината от заблудата. Трябва да положим всички усилия, за да сме в Божия път. Не трябва в никакъв случай да обръщаме гръб на Неговото водителство и да полагаме вярата си в ръцете на човеци. Божии ангели са назначени да наблюдават внимателно тези, които са положили вярата си в Бога, и тези ангели ще бъдат наши специални помощници във всяко време на нужда. Всеки ден трябва да идваме при Бога с пълна увереност и да просим от Него мъдрост.  Тези, които са водени от Божието Слово, ще различават ясно лъжата от истината, греха от правдата (Адвентен библейски коментар. Т. 7, стр. 907)."
    ]
  },
  {
    "day": "4 юли",
    "title": "СЪЕДИНЕНИТЕ ЩАТИ В ПРОРОЧЕСТВОТО",
    "verse": "„И видях друг звяр, който възлизаше от земята; и имаше два рога, прилични на агнешки; а говореше като змей“ (Откр. 13:11).",
    "content": [
      "Една единствена нация изпълнява белезите на това пророчество; то безпогрешно сочи към Съединените щати (Великата борба, стр. 440).",
      "Това е поразителен образ, който представя появата и развитието на собствения ни народ. Роговете, прилични на агнешки, символизират кротост и невинност. Те сполучливо представят характера на американското правителство, изразен в ръководните протестантски и републикански принципи (Духът на пророчеството. Т. 4, стр. 277).",
      "Бог е направил за Америка много повече, отколкото за която и да било друга държава под слънцето. Тук Той осигури убежище за Своя народ; тези хора можеха да Му служат според собствената си съвест. Тук се разви чистото християнство. Жизненоважната доктрина за посредническата роля на Христос между Бога и човека до днес свободно се проповядва. Бог беше решил тази страна да е винаги отворена за хора, които желаят да Му служат според съвестта си. Той искаше нейните граждански институции в техните правомощия да предоставят свобода за разпространението на благата вест.",
      "Но врагът на правдата преследва друга цел с тази държава. Той ще увлече хората със сила, за ги накара да забравят, че има Бог. Материализъм и суета, което всъщност е идолопоклонство, ще възтържествуват чрез действията на измамника в момент, когато Божият закон във всичките му аспекти се обяви за невалиден (Ръкопис 173, 1906).",
      "Беше ми показано, че Сатана ни изпреварва. Според неговата мисия Божият закон трябва да се обезличи. В тази свободолюбива страна религиозната свобода ще бъде ликвидирана (Евангелизъм, стр. 236)."
    ]
  },
  {
    "day": "5 юли",
    "title": "ПРЕСЛЕДВАНЕ ОТ КАТОЛИЦИ И ПРОТЕСТАНТИ",
    "verse": "„Ще бъдете мразени от всички поради Моето име; а който устои докрай, той ще бъде спасен“ (Мат. 10:22).",
    "content": [
      "Не бива да мислим, че няма да имаме сили, за да понесем преследването - ще трябва да преживеем ужасни времена (Ривю енд Хералд, 29 април 1890).",
      "Преследването на протестантите от католиците, чрез което църквата на Христос беше почти унищожена, ще бъде още по-тежко, когато протестанти и католици се обединят (Ръкопис 30, 1889).",
      "Тези, които пазят Божиите заповеди, ще бъдат в много трудно положение. Но всички, които ходят в светлината и я разпръскват около себе си, ще разберат, че самият Бог е на тяхна страна. Когато всичко изглежда най-заплашително, Той ще разкрие Своята сила на верните Си чада. Когато страната, за която Бог извърши чудеса и върху която простря Своя щит на всемогъщество, изостави протестантските си принципи и чрез своето законодателство подкрепи католицизма, като ограничи религиозната свобода, тогава Бог ще използва собствената Си сила, за да защити верните Си чада. Рим ще упражни тиранията си, но Христос е наше прибежище (Служители на евангелието, стр. 206).",
      "Когато водещите църкви в Съединените щати се обединят по отношение на доктринални въпроси, ще бъде създадена възможност да повлияят на държавната власт за издаването на закон, който да подкрепи техните институции. Когато протестантска Америка заеме мястото си в римската йерархия, тогава без съмнение ще започне и налагане на граждански наказания на всички опоненти (Великата борба, стр. 445).",
      "Писанията учат, че папството ще си възвърне загубеното надмощие и вълни на преследване ще се разлеят отново по времето на отстъплението на така наречения протестантски свят. В това време на опасност ние ще оцелеем единствено чрез истината и силата на Бога. Перспективата да бъдем въвлечени в опасности и беди, не бива да ни обезсърчава, но трябва да укрепява вярата и надеждата ни в Бога; защото времето на опасност е време, когато Бог ще разкрие по-ясно Своята сила (Избрани вести. Т. 2, стр. 367-370)."
    ]
  },
  {
    "day": "6 юли",
    "title": "ПРЕСЛЕДВАНЕ ЗАРАДИ ХРИСТОВОТО ИМЕ",
    "verse": "„Но всички, които искат да живеят благочестиво в Христа Исуса, ще бъдат гонени“ (2 Тим. 3:12).",
    "content": [
      "Както Христос беше мразен без причина, така и Неговите чада ще бъдат мразени заради покорността им към Божиите заповеди. Ако Този, Който беше свят, чист и неопетнен, Който вършеше добро и само добро в този свят - беше третиран като опасен криминален престъпник и осъден на позорна смърт, то и Неговите последователи следва да очакват подобно отношение, без значение колко безгрешен може да бъде техният живот или безукорен - техният характер.",
      "Човешки постановления, закони, изработени от сатанински служители под предлог, че са за добро, за ограничаване на злото, ще бъдат създавани, докато Божият свят закон ще бъде ненавиждан и унижаван. Всички, които доказват верността си към Божия закон, които имат за ръководство в живота си стандарта на Небето, трябва да бъдат готови за осъждане и затвор (Адвентен библейски коментар. Т. 7, стр. 977).",
      "Тези, които живеят през последните дни на земната история, ще знаят какво значи да бъдеш преследван заради истината. Неправдата ще тържествува в съда. Съдиите ще отказват да слушат за мотивите на верността ни към Божиите заповеди, защото ще знаят, че аргументите в полза на четвъртата заповед са неоспорими. Те ще казват: „Ние имаме закон и според нашия закон той трябва да умре“. Божият закон няма да има никаква стойност в съда. „Нашият закон“ за тях е върховен стандарт. Тези, които се подчиняват на човешките закони, ще бъдат облагодетелствани, но за онези, които не се откажат от съботата, няма да има пощада (Знамения на времето, 26 май 1898).",
      "През лятото вечнозелените дървета не се различават много от останалите, но когато силните зимни ветрове задухат, вечнозелените дървета остават непроменени, докато всички други изгубват своите листа. Така лъжливите учители сега може да не се различават от истинските християни, но идва време, когато разликите ще станат очевидни. Нека опозицията се надига, нека нетърпимост и фанатизъм отново придобият власт, нека преследването се разпалва и лицемерие и неискреност се разпространяват - истинските християни ще стоят здраво като скала, с още по-силна вяра и по-светла надежда, отколкото в дните на успех и благополучие (Великата борба, стр. 602)."
    ]
  },
  {
    "day": "7 юли",
    "title": "НЯКОГАШНИТЕ БРАТЯ - НАЙ-ЗЛИ ПРЕСЛЕДВАЧИ",
    "verse": "„И тогава мнозина ще се съблазнят, и един друг ще се предадат, и един друг ще се намразят“ (Мат. 24:10).",
    "content": [
      "Когато бурята наближи, една голяма група, която е повярвала в третата ангелска вест, но не е била осветена чрез послушание към истината, ще изостави своето положение и ще се присъедини към групата на опозицията. Присъединявайки се към света и споделяйки неговия дух, те ще започнат да виждат нещата в същата светлина и когато дойде изпитът, ще са готови да заемат лесната и популярната позиция. Хора с таланти и добро име, които някога са били застъпници на истината, сега ще използват силата си, за да мамят и отклоняват души. Те стават най-жестоките врагове на някогашните си братя. Когато хората, които пазят съботата, застанат пред съда, за да защитят вярата си, тези отстъпници ще бъдат най-ефективните служители на Сатана, които ще ги представят и обвиняват невярно. Чрез фалшиви доклади и инсинуации те ще настройват управляващите срещу тях (Великата борба, стр. 608).",
      "Времето на страданието за Божия народ изисква непоклатима вяра. Господ иска Неговите деца да докажат, че Той е единственият обект на тяхното поклонение, че никакви съображения, дори самият живот, не биха могли да ги принудят да направят и най-малката отстъпка и да служат с фалшиво поклонение (Пророци и царе, стр. 512).",
      "В това време златото ще се пречисти. Много звезди, които сме обожавали заради техния блясък, ще потънат в тъмнината. Тези, които приемат украсата на светилището, но не са се облекли в Христовата правда, тогава ще се появят в срамотата на своята голота.",
      "Сред земните жители, пръснати във всяка страна, има такива, които не са превили коляно пред Ваал. Както звездите, които блестят само през нощта, така и верните ще светят силно в мрака, който ще покрие земята, и плътна тъмнина – хората.  В часа на голямото отстъпление, когато най-висшата цел на Сатана е да постави знак на вярност към един фалшив почивен ден и с това наказанието на смъртта над „всички, малки и големи, богати и бедни, свободни и роби“ - тогава верните чада ще „блестят като светила на света“ (Фил. 2:15).  Колкото по-тъмна е нощта, толкова по-силно ще светят те (Пророци и царе, стр. 188, 189)."
    ]
  },
  {
    "day": "8 юли",
    "title": "ПРЕСЛЕДВАНИ ОТ ПРИЯТЕЛИ И РОДНИНИ",
    "verse": "„И неприятели на човека ще бъдат домашните му“ (Мат. 10:36).",
    "content": [
      "Когато Божият закон се обяви за невалиден и църквата се подложи на тежко изпитание, което ще изпита всеки живеещ на земята, голяма част от тези, които са се смятали за истински последователи, ще се обърнат към лъжливи духове и ще изменят на свещените истини. Те ще подпомогнат нашите най-зли преследвачи. От вас самите ще излязат хора, които ще говорят извратено, за да привлекат избраните, и мнозина ще се обърнат към фалшиви духове (Ривю енд Хералд, 8 юни 1897).",
      "Тези, които отстъпят от вярата по време на страданията, ще дадат фалшиво свидетелство и ще предадат братята, за да осигурят собствената си безопасност. Те ще покажат къде са скривалищата на Божиите чада и ще изпратят вълци по следите им. Христос ни е предупредил за това, за да не се изненадаме от жестокото и противоестествено преследване от приятели и роднини (Ривю енд Хералд, 20 декември 1898).",
      "Ще открием, че сме изоставени от всички, освен от Исус Христос. Приятелите ни ще бъдат неверни и ще ни предават. Роднините, подмамени от врага, ще мислят, че служат на Бога, като се опълчват срещу нас и полагат върховни усилия, за да ни поставят в трудно положение с надеждата, че ще се откажем от вярата си. Трябва да се доверим в ръцете на Христос да ни води през тъмнината и опасностите (Ръкопис 21, 1889).",
      "Последователите на Христос трябва да очакват и подигравки. Те ще бъдат поругавани, думите и вярата им - невярно представяни. Студенината и презрението ще се понасят по-тежко от мъченията.",
      "Родители ще се обърнат срещу децата си, които са приели непопулярна истина. Тези, които съзнателно служат на Бога, ще бъдат обвинени в бунт. Имущество, което е било завещано на деца или на други роднини, които вярват в настоящата истина, ще бъде предадено в ръцете на трети лица. Настойниците ще лишат сираците и вдовиците от техните права. Тези, които се отдалечават от злото, ще станат жертва на закони, въведени, за да насилят съвестта. Хора ще си присвояват имущество, което не им принадлежи. Думите на апостолите ще се потвърдят в близкото бъдеще. Всички, които живеят свято в Исус Христос, ще търпят преследване (Писмо 30а, 1892)."
    ]
  },
  {
    "day": "9 юли",
    "title": "ПОД СМЪРТНА ЗАПЛАХА",
    "verse": "„Защото ако съвсем премълчиш в това време, ще дойде от другаде помощ и избавление на юдеите, но ти и бащиният ти дом ще погинете; а кой знае дали не си дошла ти на царството за такова време, каквото е това“ (Естир 4:14).",
    "content": [
      "Пред света скоро ще се разгърнат изумителни събития. Наближава краят на всичко. Върху Божия народ ще дойде време на беди. Ще се издаде наредба, която ще забрани на всички, пазещи съботата, да купуват и продават. Верните ще бъдат наказвани дори със смърт, ако не пазят първия ден от седмицата като събота (Ривю енд Хералд, 19 ноември 1908).",
      "Наредбата, която ще се издаде срещу Божия народ, ще прилича много на онази, наложена срещу евреите по времето на Естир.  Сатана е измислил тази схема, за да премахне от света онези, които носят познанието за истинския Бог. Но неговият сценарий е провален от една друга Сила, която управлява човешките дела.",
      "Днес протестантският свят вижда в малцината пазещи съботата един втори Мардохей. Неговият характер и поведение изразяват уважение към Божия закон и са постоянно обвинение към всички, отхвърлили страха от Бога и не зачели Неговата събота; неканеният самозванец трябва по някакъв начин да бъде отстранен.",
      "Същото деспотично съзнание, което заговорничеше срещу верните през миналите векове, все още търси начин да унищожи тези, които се страхуват от Бога и пазят Неговите заповеди. Сатана ще предизвиква възмущение срещу скромното малцинство, което съзнателно отказва да приема популярни обичаи и традиции. Хора с власт и име ще се присъединят към беззаконниците, за да застанат срещу Божия народ. Без да имат за аргумент: „Така казва Писанието“, ще се противопоставят на последователите на библейската събота, като прибегнат до гласуване на един тираничен закон, който да отговаря на нуждите им.  На това бойно поле ще се разиграе последният голям конфликт във великата борба между истината и заблудата. Не сме оставени в неведение по този въпрос. Сега, както и в дните на Мардохей, Бог ще защити Своята истина и Своя народ (Свидетелства към църквата. Т. 5, стр. 450, 451)."
    ]
  },
  {
    "day": "10 юли",
    "title": "МЪЧЕНИЦИ В ПОСЛЕДНИТЕ ДНИ",
    "verse": "„Ще ви отлъчат от синагогите; даже настава час, когато всеки, който ви убие, ще мисли, че принася служба на Бога“ (Йоан 16:2).",
    "content": [
      "Всеки жител на тази земя ще заеме своето място под едно от двете знамена (В небесните места, стр. 48).",
      "Двете армии ще стоят разделени и разликата между тях се състои в това, че тези, които са убедени в истината, ще застанат на страната на хората, пазещи Божиите заповеди. Когато всеки човек заеме мястото си в битката, предхождаща последния конфликт, много хора ще бъдат затворени, други ще бягат от град в град и много ще бъдат мъченици за Христовото име, отстояващи истината (Ръкопис 6, 1889).",
      "Чрез закон, упълномощаващ папските институции да престъпват Божия закон, Америка ще отстъпи напълно от правдата.",
      "Както приближаването на римските армии беше знак за апостолите за предстоящото разрушаване на Йерусалим, така и това отстъпничество ще бъде знак за нас, че чашата на Божието дълготърпение е преляла, както и чашата на неправдата в Америка. Това още е знак, че ангелите на милостта се готвят да отлетят, за да не се върнат никога повече. Тогава Божият народ ще бъде въвлечен в сцени на страдание и отчаяние, които пророците са описали като времето на Якововата скръб. Виковете на верните преследвани чада ще стигнат до небето. И както кръвта на Авел викаше от земята, така ще се чуват гласовете от гробовете на мъчениците, от мъртвите в морето, планинските пещери и манастирските гробници: „Колко дълго, Господи, истинни и святи, не ще съдиш и отмъстиш за нашата кръв, на тези, които живеят на земята?“ (Свидетелства към църквата. Т. 5, стр. 451).",
      "Когото петият печат се отвори, Йоан във видение видя под олтара тези, които бяха умрели за Божието Слово и свидетелството на Исус Христос. След това е представена сцената от 18 глава на Откровение, когато искрените души са призовани да напуснат Вавилон (Адвентен библейски коментар. Т. 7, стр. 968).",
      "Христос ще възвърне отнетия живот, защото Той е Животворецът. Той ще дари праведните с вечен живот (Ривю енд Хералд, 7 декември 1897)."
    ]
  },
  {
    "day": "11 юли",
    "title": "ВРЕМЕТО НА ПРЕСЯВАНЕТО",
    "verse": "„Но понеже ще се умножи беззаконието, любовта на мнозинството ще охладнее“ (Мат. 24:12).",
    "content": [
      "Веднага щом Божиите чада бъдат подпечатани - това няма да бъде някакъв видим печат или знак, а установяване в истината - интелектуално и духовно, така че да са убедени в нея - веднага щом Божият народ се подпечата и подготви за пресяването, то ще дойде. Всъщност то вече е започнало. Божията присъда сега е над земята, за да ни предупреди какво предстои да дойде (Адвентен библейски коментар. Т. 4, стр. 1161).",
      "Дните, в които ще настане голямо объркване и смущение, бързо приближават. Сатана, облякъл ангелска одежда, ще мами, ако е възможно, и избраните. Ще се издигнат много божества и кумири. Ще се противопоставят различни доктрини.",
      "Белегът на звяра ще бъде над нас. Тези, които стъпка след стъпка са отстъпвали пред светските изисквания и са се съобразявали с общоприетите обичаи, по-скоро ще отстъпят пред силите, които ни притискат, отколкото да се изложат на присмех и обида, за да бъдат затваряни и умъртвявани. Спорът се води за авторитета на Божиите и на човешките закони. По това време златото ще се пречисти. Истинското злато ще се различава ясно от фалшивото. Много звезди, които са били обожавани заради блясъка им, ще потънат в мрак. Плевелите ще бъдат отвяти надалеч, дори от места, където сме виждали само класове със зърно. Всички, които приемат само украсата на светилището, но не са се облекли в Христовата правда, ще бъдат засрамени от своята голота (Свидетелства към църквата. Т. 5, стр. 80, 81).",
      "Но има хора, които ще приемат истината и ще заемат местата на отстъпващите от нея.",
      "Хора на истинските християнски принципи ще заемат тези места, ще бъдат добри и верни стопани, които проповядват вярното Божие Слово в неговата простота. Бог ще направи така, че неискрените да бъдат пресяти от верните.  Тези, които са твърди и искрени, ще заемат освободените места на отстъпилите от вярата (Ръкопис 97, 1898)."
    ]
  },
  {
    "day": "12 юли",
    "title": "КАРТИНАТА НА ПРЕСЯВАНЕТО",
    "verse": "„Защото в ревността Си и в пламенния Си гняв казах: Непременно в оня ден ще има голям трепет в Израилевата земя“ (Йезек. 38:19).",
    "content": [
      "Видях някои, които със силна вяра и агонизиращи викове се молеха на Бога. Техните лица бяха бледи; изразяваха дълбока тревога и вътрешна борба. На тях бяха изписани твърдост и голяма вглъбеност; едри капки пот се стичаха по челата им.",
      "Сатанински ангели ги обкръжаваха, спускайки тъмнина над тях, за да скрият Христовия образ от погледа им и очите им да свикнат с тъмнината, която ги заобикаля. По този начин вярващите трябваше да бъдат принудени да се отдръпнат с недоверие от Бога и да започнат да роптаят против Него. Тяхната единствена сигурност беше да гледат само напред. Божиите ангели бдяха над молещите се. И когато отровната атмосфера на злите ангели се спусна над угрижените, небесните пратеници непрестанно размахваха криле над тях, за да разпръснат гъстата тъмнина.",
      "Тъй като молещите се продължаваха да викат настойчиво, от време на време идваше лъч светлина от Исус, насочена към тях, за да окуражи сърцата им и да просветли лицата им. Видях, че някои не участваха в агонията и молбите. Те изглеждаха незаинтересовани, безразлични. Божиите ангели се притекоха на помощ на искрените и молещите се. Небесните пратеници оставиха тези, които не полагаха никакво усилие да си помогнат и аз ги изгубих от поглед.",
      "Попитах за значението на пресяването, което наблюдавах. Беше ми показано, че то ще бъде причинено от прякото въздействие на верните свидетелства, отправени към Лаодикия.",
      "Вниманието ми бе насочено отново към групата на тези, които бяха пресявани. Гвардията от ангели пазители около тях сега беше двойно по-многобройна и те бяха облечени в броня от главата до петите.",
      "Чух тези облечени в броня да разгласяват истината с голяма сила. Имаше ефект. Попитах какво е предизвикало тази голяма промяна. Един ангел ми отговори: „Това е последният дъжд, осветеният дъжд от присъствието на Господа, от високия вик на третия ангел“ (Ранни писания, стр. 269-271)."
    ]
  },
  {
    "day": "13 юли",
    "title": "ЕДИНСТВО И РАЗДЕЛЕНИЕ ПРИ „ВИСОКИЯ ВИК“",
    "verse": "„Стани, свети, защото светлина дойде за тебе, и славата Господна те осия. Защото, ето, тъмнина ще покрие земята, и мрак племената; а над теб ще осияе Господ и славата Му ще ти се яви“ (Исая 60:1,2).",
    "content": [
      "Тъй като изпитанията около нас ще зачестяват, разцепление и единство ще се породят в нашите редици. Някои, които сега са готови да хванат оръжието, по времето на истинската опасност ще покажат, че не са градили на твърда основа. Те ще отстъпят при изкушенията. Тези, които са имали изобилна светлина и скъпоценни привилегии, а не са работили над себе си, ще си отидат от нас под един или друг претекст. Тъй като не са приели любовта към истината, ще бъдат заблудени от врага, ще се обърнат към злите духове и ще слушат дяволски доктрини, с това ще отпаднат от вярата. От друга страна, когато бурята на преследването в действителност ни връхлети, истинските овце ще разпознават гласа на истинския Пастир. Себеотрицателни усилия ще бъдат положени, за да се спасяват изгубените, и мнозина, които са се отклонили от стадото, ще се завърнат и ще последват Великия Пастир. Божият народ ще се обедини и ще посрещне атаката на врага в единство. Под угрозата на общата опасност борбата за съперничество ще се прекрати и няма да се обсъжда кой е по-голям. Никой от вярващите няма да каже: „Аз съм Павлов или аз съм Аполосов, или Кифов“. Свидетелството на всеки един и на всички ще бъде: „Аз се държа за Христос; аз се наслаждавам в Неговата любов като мой личен Спасител“ (Свидетелства към църквата. Т. 6, стр. 400, 401).",
      "Когато вестта на третия ангел ( Откровение 14:9) се издигне във висок вик, голяма сила и слава ще придружава нейното прогласяване. Лицата на Божиите чада ще греят от нейната светлина (Свидетелства към църквата. Т. 7, стр. 17).",
      "Много от управляващите са хора, които Сатана ще контролира, но Бог има свои избрани дори и сред управниците. Някои от тях ще бъдат обърнати към вярата. Малка част от тези Божии избраници ще разполагат със силата да нанесат големи злини. Това дело ще продължи докато третата ангелска вест изпълни своята задача. Тогава при силния вик на третия ангел тези хора ще имат възможност да приемат истината. Някои от тях ще я прегърнат и във времето на скръбта ще издържат заедно със светиите (Свидетелства към църквата. Т. 1, стр. 203, 204)."
    ]
  },
  {
    "day": "14 юли",
    "title": "ЦЪРКВАТА ИЗГЛЕЖДА, КАТО ЧЕ ЛИ ЩЕ РУХНЕ",
    "verse": "„Но Сион рече: „Йехова ме е оставил, и Господ ме е забравил“. Може ли жена да забрави сучещото си дете, та да не се смили за чедото на утробата си? Обаче те, ако и да забравят, Аз все пак няма да те забравя“ (Исая 49:14,15).",
    "content": [
      "Сатана ще върши чудеса, за да мами хората; ще установи своята власт като върховна. На нас ще ни изглежда, че църквата ще рухне, но това в действителност никога няма да се случи. Тя ще устои, докато грешниците не бъдат отделени от Сион, а плявата - отделена от скъпоценното жито. Това е умалено представяне, но все пак то трябва да се извърши. Никой освен тези, които са очистени с кръвта на Агнето чрез Словото, няма да бъде намерен достатъчен, „без петно и бръчка и лъст в устата си“. Остатъкът, който освещава себе си чрез подчиняване на истината, събира сили за един труден период, като изявява красотата на светостта сред атмосфера на заобикалящо го отстъпничество (Адвентен библейски коментар. Т. 7, стр. 911).",
      "Знаем, че Бог възлюби Своята църква. Не може да се говори за дезорганизация или разпадане на независими една от друга части. Няма никакво основание и никакви доказателства, че такова нещо може да се случи. Тези, които обръщат внимание на лъжливата вест и се опитват да въздействат върху останалите, ще бъдат измамени и подготвени да приемат други измами - те ще отпаднат (Избрани вести. Т. 2, стр. 68, 69).",
      "Аз съм окуражена и щастлива, като разбирам, че Израилевият Бог ще води Своя народ и ще продължава да е с него дори до края на времето (Бюлетин на Ген. Конференция, 27 май 1913).",
      "Сега не можем да напуснем основата, която сам Бог е положил. Сега не можем да приемем някаква нова организация, защото това ще означава отстъпление от истината (Избрани вести. Т. 2, стр. 390).",
      "Църквата, която скоро ще навлезе в най-жестокия конфликт, ще бъде най-скъпият обект за Бога на земята. Съюзът, който Сатана подготвя, ще бъде раздвижен със сила и самият Сатана ще хвърли цялото обвинение върху избраните, които не може да обвини и заблуди със своите лъжливи изобретения. В този критичен момент Христос, нашият Представител и Водач, въздигнат, за да бъде Цар и Спасител, Който води Израил към покаяние и опрощение на греховете, ще затвори ли сърцето Си, ще отдръпне ли ръката Си, ще забрави ли обещанията Си? Не! Никога, никога! (Служители на евангелието, стр. 20)."
    ]
  },
  {
    "day": "15 юли",
    "title": "ОЧИСТВАНЕТО НА ЦЪРКВАТА",
    "verse": "„Ще седне като един, който топи и пречиства сребро, та ще очисти левийците, и ще ги претопи като златото и среброто; и те ще принасят Господу приноси с правда“ (Мал. 3:3).",
    "content": [
      "Идва времето, когато чудотворната сила на измамника ще се разкрива все по-решително. Неговите заблуди ще нарастват в своята лъжовна привлекателност. Целта е хората да бъдат измамени даже ако е възможно и избраните. Принцът на тъмнината работи със своите зли ангели в християнския свят, убеждавайки тези, които изповядват Христовото име, да застанат под знамето на мрака и да обявят война на всички, които пазят Божиите заповеди и имат вярата в Исус.",
      "Една отстъпила църква ще се обедини със силите на земята и ада, за да оформи белега на звяра и неговия образ. Сатанинските служители ще търсят начин да принудят верните да се откажат от изпълнението на Божия закон и да отдадат почит на папството. Тогава ще настане време на изпитание за човешките души, защото съюзът на отстъпилите ще изисква искрените Божии поклонници да се отрекат от светия закон и да отхвърлят истината, представена в Библията. Тогава златото ще се пречисти и ще се разграничат верните и истинските от неверните и фалшивите. Купища плява ще бъдат изхвърлени! Там, където сега очите ни откриват само пълни класове жито, ще има и много плява. Всеки, който не е поставил в центъра на своя живот Христос, няма да може да издържи теста и изпитанията на този ден. Докато тези, които са се облекли в одеждата на Христовата правда, ще стоят твърдо, като здраво държат истината и правдата, всички останали, които са се надявали на своята праведност, ще се строят под знамената на принца на тъмнината. Тогава ще се разбере дали сме избрали Христос или Сатана.",
      "Тези, които не са се доверили на себе си, като не са се срамували да срещнат позор и упрек, ще застанат открито на страната на Христос и Неговия закон, а останалото множество, където са били цъфтящи, но безплодни дървета, ще се отправят да вършат зло и ще получат белега на отстъпничеството на челото или на ръката си (Ривю енд Хералд, 8 ноември 1892)."
    ]
  },
  {
    "day": "16 юли",
    "title": "САТАНА ИМИТИРА ХРИСТОС - част първа",
    "verse": "„Внимавайте да не ви заблуди някой; защото мнозина ще дойдат в Мое име и ще казват: „Аз съм Христос“, и че времето е наближило. Да не отидете след тях“ (Лука 21:8).",
    "content": [
      "В това време антихристът ще се появи като истински Христос, който ще обяви по целия свят, че Божият закон е невалиден. Истинският водач на този бунт е Сатана, преобразен като светъл ангел. Хората ще бъдат измамени и ще почетат него, вместо Бога. Сатана ще се обожестви. Но могъществото му ще бъде прекратено, а присъдата на отстъпилите църкви, обединени в послушание към Сатана, ще бъде произнесена. „Така наказанието им ще дойде за един ден - смърт и плач, и глад, и огън, защото силен е Господ, Който ги съди“ (Свидетелства към проповедниците, стр. 62).",
      "Преобразен като светъл ангел, Сатана ще обикаля земята като чудотворец. С красив език ще представя възвишени чувства. Хубави думи ще се говорят и добри дела ще се вършат. Христос ще бъде имитиран, но в едно-единствено нещо ще има разлика - Сатана ще отклонява хората от Божия закон (Принципи на християнското възпитание, стр. 471, 472).",
      "Той ще твърди, че съботата е заменена с неделята и като господар на този ден, ще го представи като тест за лоялност и вярност (Ръкопис 153, 1902).",
      "Невъзможно е да се даде някаква представа за преживяването на Божия народ, когато небесната слава просветли земята и се повторят религиозните преследвания от миналото. Верните ще вървят в светлина, идваща от Божия трон. Ангелите ще осъществяват постоянна връзка между земята и небето. А Сатана, представяйки се за Бог, заобиколен от паднали ангели, ще върши чудеса от всякакъв вид, за да заблуди, ако е възможно, и избраните. Божият народ няма да бъде в безопасност при тази чудотворна изява, защото врагът ще имитира всяко извършено чудо. Божиите чада ще намерят своята сила в белега, описан в Изход 31:12-18. Те ще се облегнат на животворното слово: „Писано е“. Това е единствената основа, върху която ще се намират в безопасност (Свидетелства към църквата. Т. 9, стр. 16)."
    ]
  },
  {
    "day": "17 юли",
    "title": "САТАНА ИМИТИРА ХРИСТОС – втора част",
    "verse": "„И не е за чудене; защото сам Сатана се преправя на светъл ангел“ (2 Кор. 11:14).",
    "content": [
      "Сатана приготвя своята измама, така че в последната му атака срещу Божия народ никой да не може да разбере, че това е той. „И не е за чудене; защото сам Сатана се преправя на светъл ангел“.  Той ще направи всичко възможно, за да измъчи, изкуши и заблуди Божия народ.",
      "Той, който се осмели да се изправи лице в лице с нашия Господ, за да Го изкуши и укори; този, който имаше силата да Го вземе на ръце и да Го заведе на крилото на храма и на една висока планина, ще упражни своята мощ в невероятна степен, за да измами настоящото поколение. То не е така мъдро, както своя Създател, и е почти напълно невежо по отношение на сатанинската сила и коварство.",
      "По чуден начин врагът на истината ще въздейства върху тези, които са склонни да му се покорят (Вести към младите, стр. 51, 52).",
      "Сатана ще се представя за Исус, ще върши чудеса и хората ще паднат и ще му се поклонят като на Исус Христос.",
      "Ще ни бъде заповядано и ние да прославим това същество, което светът ще хвали като Христос. Какво ще направите тогава? Кажете им, че Христос ни е предупредил точно за всичко, което представлява този враг - човекоубиец, претендиращ, че е Бог; но когато Христос се яви, пришествието на Спасителя ще бъде в сила и слава, придружен от десетки хиляди по десетки хиляди ангели. Когато Христос се яви, ние ще познаем гласа Му (Адвентен библейски коментар. Т. 6, стр. 1105, 1106).",
      "Настъпва време, когато Сатана ще върши истински чудеса пред очите ни, заявявайки, че е Христос; и ако твоите нозе не са стъпили здраво върху Божието Слово, то ти ще останеш без опора (Адвентен библейски коментар. Т. 7, стр. 911).",
      "Сатана е решен да води война докрай. Ще се представя за светъл ангел, ще твърди, че е Христос, и ще измами света. Неговата победа ще бъде краткотрайна. Нито буря, нито вихрушка може да поклати този, чиито нозе са стъпили върху принципите на вечната истина. Те ще могат да устоят в това време на почти всемирно отстъпление (Адвентен библейски коментар. Т. 6, стр. 1106)."
    ]
  },
  {
    "day": "18 юли",
    "title": "САТАНИНСКИ ЧУДЕСА – първа част",
    "verse": "„Защото ще се появят лъжехристи и лъжепророци, които ще покажат големи знамения и чудеса, така щото да заблудят, ако е възможно, и избраните“ (Марк 13:22).",
    "content": [
      "Врагът са подготвя, за да измами целия свят чрез чудотворната си сила. Той ще се преправи на светъл ангел, олицетворяващ Исус Христос (Избрани вести. Т. 2, стр. 96).",
      "Така че с нарастване на силата му Сатана ще върши истински чудеса. Писанието казва: „Той ще мами чрез тези чудеса, които има сила да извърши, а не чрез тези, които претендира, че прави. Нещо повече от измама е загатнато в този стих. Но има една граница, която Сатана не може да премине, и тук той вика на помощ заблудата, имитираща това, което няма сила да извърши. В последните дни той ще се яви така, че да накара хората да повярват, че е настъпило Христовото второ идване на земята. Наистина ще се преобрази в светъл ангел (Свидетелства към църквата. Т. 5, стр. 698).",
      "Сатана ще се представи за Исус Христос; ще върши удивителни чудеса и хората ще падат на колене и ще му се покланят като на Господ. На нас ще ни бъде заповядано да се поклоним на това същество, което светът прославя като Исус Христос (Ривю енд Хералд, 18 декември 1888).",
      "Точно пред нас е „времето на изпитанието, което ще дойде върху цялата вселена, за да изпита онези, които живеят по земята“ (Откр. З:10). Всички, чиято вяра не е здраво установена върху Божието Слово, ще бъдат измамени и победени. Сатана работи „с всичката измама на неправдата“, за да упражни контрол върху човешката душа. Неговите измами постепенно ще се увеличават, но човек може да бъде подлъган само ако доброволно отстъпи пред изкушението. Тези, които ревностно търсят истината и копнеят да очистят душите си чрез подчинение - тези, които правят това, което могат, за да се подготвят за конфликта, ще открият в Бога на истината сигурна защита. „Понеже си опазил Моята заповед да търпиш, то Аз ще опазя тебе от времето на изпитанието“ (стих 10) - обещава Спасителят. Той по-скоро ще изпрати всички небесни ангели, които да предпазят народа Му, отколкото да остави една душа, която вярва в Него, да бъде победена от Сатана (Великата борба, стр. 560)."
    ]
  },
  {
    "day": "19 юли",
    "title": "САТАНИНСКИ ЧУДЕСА – втора част",
    "verse": "„И вършеше големи знамения, дотам, щото да направи и огън да слиза от небето на земята пред човеците“ (Откр. 13:13).",
    "content": [
      "Тъй като Божият народ се приближава до опасностите на последните дни, Сатана ревностно обсъжда със своите ангели най-успешния план за унищожаването на неговата вяра. Той вижда, че известните църкви са приспани от неговата измамна сила. Чрез софистика и чудеса може да продължи да ги държи под своя контрол. Така той ръководи ангелите си да примамват най-вече тези, които очакват второто идване на Исус Христос и се стараят да пазят всички Божии заповеди (Свидетелства към проповедниците, стр. 472).",
      "Предупредени сме, че в последните дни Сатана ще работи със знамения и чудеса. И той ще продължи тази чудотворна дейност до края на изпитанието, така че да може да се изяви като ангел на светлината, а не на тъмнината (Ривю енд Хералд, 17 ноември 1885).",
      "Сатана ще дойде да измами, ако е възможно, и избраните. Той твърди, че е Христос, и е дошъл с претенцията, че е велик мисионер и лечител. Ще предизвиква огън да пада от небето, за да докаже на хората, че е Бог (Служба на благотворителност, стр. 87, 88).",
      "Чрез своите лъжливи чудеса Сатана ще плени света. Ще върши удивителни знамения и чрез тази чудотворна сила ще се представя по целия свят (Избрани вести. Т. 2, стр. 51).",
      "Някои от нас ще се изкушат да приемат, че тези чудеса са от Бога. Болни ще бъдат изцелявани пред очите ни. Готови ли сме за изпитанието, което ни очаква, когато лъжливите чудеса на Сатана ще се изявят все по-пълно? Няма ли много души да бъдат измамени и отнети? Отклонени от истинските наставления и Божиите заповеди, гравирани върху каменни плочи, обръщайки внимание на басни, умовете на мнозина са готови да приемат тези лъжливи чудеса. Сега всички трябва да си подадем ръце за борбата, в която скоро ще бъдем въвлечени. Вярата в Божието Слово, което трябва да изучаваме с молитвен дух и да прилагаме на практика, ще бъде нашият щит, предпазващ ни от силата на Сатана - това е разковничето, което ще ни направи победители чрез кръвта на Христос (Свидетелства към църквата. Т. 1, стр. 302)."
    ]
  },
  {
    "day": "20 юли",
    "title": "БОЖИЯТ НАРОД - ПРИЗОВАН НА ИЗПИТ",
    "verse": "„И в оня ден мнозина ще Ми рекат: „Господи! Господи! Не в Твоето ли име пророкувахме, не в Твоето ли име бесове изгонихме и не в Твоето ли име направихме много велики дела?“. Но тогава ще им заявя: „Аз никога не съм Ви познавал; махнете се от Мене вие, които вършите беззаконие“ (Мат. 7:22,23).",
    "content": [
      "Не трябва да се лъжем. Чудни сцени, зад които непосредствено стои Сатана, ще се разиграват около нас. Божието Слово ни предупреждава, че той ще върши чудеса. Ще причинява болести по хората и после изведнъж ще отдръпва сатанинската си сила. На това ще се гледа като на изцеление. Тези показни излекувания ще бъдат изпит за адвентистите от седмия ден. Мнозина, които са имали светлина, ще се отклонят от нея, защото не са пребъдвали в Христос (Избрани вести. Т. 2, стр. 53).",
      "Видях нашия народ много объркан да плаче и да се моли, да иска, пледирайки за сигурните Божии обещания, докато неверници около нас се подиграваха, желаейки да ни унищожат. Те се присмиваха над нашата слабост и малочисленост, упрекваха ни със специално подбрани думи, които раздираха сърцето. Обвиняваха ни за нашето отделяне от целия останал свят. Не ни даваха никакви права, така че не можехме да купуваме и да продаваме; сочеше се на нашата крайна бедност и окаяно положение. Невярващите не разбираха как ще живеем изолирани от света - ние сме зависими от него и затова трябва да приемем обичаите, нравите и законите му или да го напуснем. Щом бяхме единствено покровителствани от Бога, всички други бяха против нас. Подмамените от Сатана твърдяха, че имат истината, гарантирана чрез чудеса, че небесни ангели говорят и вървят с тях, че голяма сила, знамения и чудеса стават чрез техните ръце и това е световният милениум, който твърде дълго са очаквали. Целият свят беше изменил на вярата си и беше в хармония с неделния закон. Само малоброен народ, издигнал Божия закон, беше дръзнал да влезе в противоречие със земните закони, като твърдеше, че този закон е единственият авторитет за жителите на земята (Писмо 6, 1884).",
      "Божият народ знае, че не е безопасно да проявява интерес към вършенето на чудеса, защото Сатана ще имитира всяко извършено чудо.  Верните ще се хванат и ще се държат единствено за живото слово: „Писано е“ (Избрани вести. Т. 2, стр. 55)."
    ]
  },
  {
    "day": "21 юли",
    "title": "СВЪХЕСТЕСТВЕНИ ЗНАМЕНИЯ",
    "verse": "„И ще има големи трусове, и в разни места глад и мор; ще има и ужаси, и големи знамения от небето“ (Лука 21:11).",
    "content": [
      "С наближаването на края на времето ще се наблюдава все по-голяма и по-сериозна изява на езическа сила; езическите божества ще демонстрират своите изключителни способности и ще представят себе си пред света; и това вече започва да се изпълнява (Служители на евангелието, стр. 117, 118).",
      "Пророчеството на Спасителя за съдбата на Йерусалим ще има и друго изпълнение, в сравнение с което ужасното опустошаване на Йерусалим е било само бледа сянка. Чрез съдбата на избрания град можем да разберем участта на света, отхвърлил Божията милост и потъпкал Божия закон (Великата борба, стр. 36).",
      "Ще се случват знамения и чудеса, вещаещи разорение и смърт. През нощта неестествена светлина прониква над храма и олтара. Над облаците при залез слънце са изобразени колесници, войни, събрани за битка (Великата борба, стр. 29).",
      "Сутринта на последния петък (24 август 1906), преди да се събудя, ми беше показана много впечатляваща картина. Изглежда се бях събудила, но не си бях вкъщи. През прозореца се виждаше голям пожар. Големи огнени кълбета падаха върху къщите и огнени стрели летяха във всички посоки. Беше невъзможно да разбера колко огъня горяха, но много места бяха унищожени. Ужасът на хората беше неописуем (Евангелизъм, стр. 29).",
      "Ужасни картини, предизвикани от свръхестествени сили, ще се разкрият скоро от небето като знак за силата на демони, вършещи чудеса. Злите духове ще отидат при царете на целия свят, за да ги измамят и подбудят да се съюзят в последната битка на Сатана срещу небесното управление. Чрез тях ще бъдат подмамени служители и управници. Хора ще твърдят, че са Христос, приписвайки си име и поклонение, принадлежащи на Спасителя на света. Те ще правят чудотворни изцеления и ще твърдят, че имат откровение от Небето. По този начин ще противоречат на свидетелството на Писанието (Евангелизъм, стр. 29)."
    ]
  },
  {
    "day": "22 юли",
    "title": "БОЖИЯТ ПЕЧАТ И БЕЛЕГЪТ НА ЗВЯРА",
    "verse": "„Завържи увещанието, запечатай поуката между учениците Ми“ (Исая 8:16).",
    "content": [
      "Живите праведни ще получат печата на Бога преди края на изпитанието (Избрани вести. Т. 1, стр. 66).",
      "Божият знак или печат се разкрива в освещаването на седмия ден - събота, Неговия паметник на сътворението. Белегът на звяра е противоположното - съблюдаване на първия ден от седмицата (Свидетелства към църквата. Т. 8, стр. 117).",
      "Пазенето на неделята все още не е белегът на звяра и няма да бъде такъв, докато не се издаде наредба, принуждаваща хората да я съблюдават стриктно. Ще дойде време, когато този ден ще бъде изпит за вярност, но това време още не е настъпило (Адвентен библейски коментар. Т. 7, стр. 977).",
      "Все още никой не е получил белега на звяра. Не е дошло времето за тази проверка. Има истински християни във всяка църква, дори и в Римокатолическата. Никой няма да бъде осъден, преди да е получил светлината и да се е запознал с четвъртата заповед. Но когато се издаде законът, който ще наложи съблюдаването на фалшивата събота и високият вик на третия ангел предупреди хората да не се покланят на звяра и на неговия образ, ще се открои ясно границата между истината и лъжата. Тогава тези, които продължат да нарушават Божия свят закон, ще получат белега на звяра (Евангелизъм, стр. 234, 235).",
      "Ако светлината на истината ти е известна и пред теб е разкрито значението на съботата от четвъртата заповед, и ако си разбрал, че няма никакво основание в Божието Слово за освещаването на неделята, но все още се придържаш към лъжливата „събота“, като отказваш да пазиш святата почивка, която Господ нарича „Мой свят ден“, ще получиш белега на звяра. Защо е така? Когато се подчиняваш на закона, който постановява да не работиш в неделя, а да прославяш Бога в този ден, но знаеш, че няма спомената нито една-единствена дума в Библията, която да отделя първия ден - неделя, от всички останали работни дни през седмицата, тогава се отказваш от Божия печат и се съгласяваш да приемеш белега на звяра (Евангелизъм, стр. 235).",
      "За кратко време всеки, който е Божие дете, ще получи своя печат. О, какво ще има на твоето чело! Можеш ли да бъдеш спокоен при мисълта, че е възможно да бъдеш подминат от ангелите, когато започнат да подпечатват челата на Божиите служители? (Ривю енд Хералд, 28 май 1889)."
    ]
  },
  {
    "day": "23 юли",
    "title": "ЗАПЕЧАТВАНЕТО И КЪСНИЯТ ДЪЖД",
    "verse": "„Но твърдата основа, положена от Бога, стои, имайки тоя печат: Господ познава Своите Си, и: Всеки, който изповядва Господното име, да отстъпи от неправдата“ (2 Тим. 2:19).",
    "content": [
      "Преди делото да се завърши и подпечатването на Божия народ да приключи, ще трябва да приемем изливането на Божия Дух. Ангели от небето ще ни обкръжават (Избрани вести. Т. 1, стр. 111).",
      "Нашият Небесен Баща знае, че не можем със собствени усилия да се променим. Той желае Неговият народ да работи сериозно за реализирането на Неговите обещания за нас. Трябва да се молим за сила, да очакваме сила и да приемем сила, чрез която ще можем да израснем в пълния ръст на мъже и жени в Исус Христос.",
      "Но не всички църковни членове култивират в себе си благочестие; защото не осъзнават своята лична отговорност. Те не осъществяват това за себе си като привилегия и дълг за достигане на високия стандарт на християнското съвършенство. Очакваме ли с нетърпение и надежда изливането на късния дъжд, уверени ли очакваме деня, когато църквата ще се облече със сила от небето, за да бъде способна да завърши делото? Късният дъжд никога няма да освежи и ободри ленивите, които не използват предоставената им от Бога сила.",
      "Нуждаем се от чистота - животворната атмосфера за възпитаване и укрепване на духовния живот. Нуждаем се от голяма сериозност. Тържествената вест, поверена на нас да предадем на света, прогласена с голяма пламенност и сила, ще впечатли невярващите, като ги насочи да погледнат към Първосвещеника, Който служи за нас; Той е източникът на нашите способности и сила.",
      "Правим ли всичко, което е според нашите възможности и сила, за да върнем обратно в кошарата изгубената овца? Това са хиляди и хиляди невежи, които трябва сериозно да предупредим. Молете се така, както никога преди това не сте се молили за сила от Христос. Молете за вдъхновение от Неговия Дух, който може да ви изпълни с желание да спасите тези, които загиват. Нека молитвата да се отправи към Небето: „Бог да се смили над нас и да ни благослови! Да възсияе с лицето Си над нас! За да се познае на земята Твоят път, във всичките народи спасението Ти“ (Пс. 67:1, 2) (В небесните места, стр. 338)."
    ]
  },
  {
    "day": "24 юли",
    "title": "ОСТАТЪКЪТ И ПОДПЕЧАТВАНЕТО",
    "verse": "„И Господ рече на Сатана: Господ да те смъмри, Сатано; да! да те смъмри Господ, Който избра Йерусалим. Не е ли това една главня, изтръгната из огън?“ (Зах. З:2).",
    "content": [
      "Църквата на остатъка ще се изправи пред големи изпитания и беди. Тези, които пазят Божиите заповеди, ще изпитат гнева на звяра и на неговите поклонници. Сатана гледа на света като на своя собственост; той управлява отстъпилите църкви. Но има една малка група, която се противопоставя на неговото могъщество. Ако той успее да я опетни пред света, победата му ще е пълна. Както успя да повлияе на езическите народи да асимилират Израел, в близко бъдеще ще предизвика заблудените сили на земята да унищожат Божия народ. От всички ще се изисква не само подчинение към човешки закони, но и престъпване на Божия закон. Тези, които са верни на Бога и Mу служат според съвестта си, ще бъдат заплашвани, осъждани и заточaвани. Те ще бъдат предавани от „родители и братя, роднини и приятели“.",
      "Тяхната единствена надежда ще бъде в Божията милост; тяхната единствена защита ще бъде в молитвата. Както първосвещеникът Исус [Йоседековият син - б. ред.], стоящ пред ангела, така и църквата на остатъка с разбито сърце и ревностна вяра ще моли за прошка и освобождение чрез Исус Христос - техния Адвокат.",
      "Сатана отправя пред Бога своите обвинения срещу тях, като твърди, че чрез греховете си са се лишили от Божията закрила и претендира за правото да бъдат унищожени като грешници.",
      "Но въпреки че последователите на Христос са грешали, те не са се оставили в ръцете на злото. Отдръпнали са се от греховете си и със смирени и покаяни сърца са потърсили Господа, затова небесният Адвокат ходатайства в тяхна полза.",
      "Божият народ ще въздиша и плаче за мерзостите, които се вършат по земята. Със сълзи на очи те предупреждават заблудените за опасността от погазването на Божия закон и с неизразима тъга смиряват себе си пред Бога заради собствената си греховност. Невярващите се подиграват на тяхната тъга, хулят техните свeти апели и осмиват това, което сами наричат слабост. Но скръбта и смирението на Божия народ е безпогрешно доказателство, че представителите му придобиват силен и благороден характер - качества, изгубени вследствие на греха.",
      "Докато Сатана отправяше своите обвинения, свeти ангели, невидими за никого, летяха напред-назад и поставяха печата на живия Бог (Ривю енд Хералд, 9 януари 1908)."
    ]
  },
  {
    "day": "25 юли",
    "title": "ВСИЧКИ НАРОДИ - ПОД ВОДИТЕЛСТВОТО НА АМЕРИКА",
    "verse": "„Затова, когато всичките племена чуха звука на тръбата, на свирката, на арфата, на китарата, на псалтира и на всякакъв вид музика, всичките племена, народи и езици падаха и се кланяха на златния образ, който цар Навуходоносор бе поставил“ (Дан. 3:7).",
    "content": [
      "Историята ще се повтори. Ще бъде издигната фалшива религия, която ще наложи почитане на първия работен ден от седмицата като свят точно така, както всички народи се поклониха на златния образ във Вавилон. Народите ще бъдат принудени да почитат фалшивата събота. В това се състои сатанинският план - да се обезцени определения от Бога ден като паметник на сътворението.",
      "Указът за съблюдаване на неделята ще обхване целия свят (Адвентен библейски коментар. Т. 7, стр. 976). Америка, страната на религиозната свобода, в обединен съюз с папството ще упражни натиск над съвестта и ще принуди човеците да почитат една фалшива събота и народите на всички страни ще последват нейния пример (Свидетелства към църквата. Т. 6, стр. 18). Останалите ще последват примера на Америка. Чрез нейните водачи ще започне криза, която ще обхване народите по всички части на света (Свидетелства към църквата. Т. 6, стр. 395).",
      "Нациите ще се раздвижат и ще фокусират своето внимание върху една група, която прокламира Божия закон като единствен стандарт на праведност, единствен сигурен тест за проверка на характера. Всички, които не се подчинят на указа, приет от нацио­налните парламенти, за въздигане на съботната институция на човека на греха, който не зачита Божия свят ден, ще почувстват двоен гнет както от папството, така и от образа на звяра - протестантството (Избрани вести. Т. 2, стр. 380). За да устои във времето на скръбта, Божият народ ще трябва да се моли за непоклатима вяра. Божиите деца ще трябва да покажат ясно, че Господ е единственият обект на тяхното поклонение и никаква трудност или заплаха, дори и смъртта, не биха ги принудили да пренебрегнат Божията воля. За вярното сърце заповедите на грешни и покварени хора ще изглеждат незначителни пред Словото на вечния Бог. Така те ще се подчинят на истината дори ако това им коства затвор, заточение или смърт (Пророци и царе, стр. 512, 513)."
    ]
  },
  {
    "day": "26 юли",
    "title": "НАЧАЛОТО НА КРАЯ",
    "verse": "„Така казва Господ Бог Йехова: Зло, едно небивало зло, ето, иде; Краят дойде, краят дойде, бди против тебе; ето, настъпи“ (Йезек. 7:5,6).",
    "content": [
      "Ужасно е състоянието, в което светът ще изпадне. Земните сили - обединени, ще започнат война срещу Божиите заповеди, като постановят за всички - „малки и големи, богати и бедни, свободни и роби“, че трябва да се съобразяват с традициите на църквата и да почитат една фалшива събота. Всички, които окажат съпротива, ще попаднат под ударите на гражданския закон, който ще изисква смъртната им присъда. От друга страна, Божият закон изисква подчинение относно съботния ден и предупреждава за Божия гняв към всички нарушители.",
      "Пред всяка личност ще се представят две алтернативи - подчинение на Божия закон или на човешките постановления. В случай, че някой реши да се подчини на човешкия авторитет, автоматично се оказва в лагера на Божиите противници, като приема и белега на звяра.",
      "Съботата ще бъде големият изпит за вярност; това е аспект от истината, който ще бъде особено оспорван. Когато последната проверка започне, разделителната линия ще бъде очертана между тези, които служат на Бога, и онези, които не желаят да Mу служат. Докато съблюдаването на фалшивата събота в съгласие с държавата и в противоречие с четвъртата заповед ще бъде признание за вярност към силата, която се противопоставя на Бога, пазителите на истинската събота ще почитат Божия закон като доказателство за вярност към своя Създател. Докато една част приемат белег на покорство към земните власти, приемайки с това и белега на звяра, другите избират знак на вярност към Божествения авторитет, приемайки Неговия печат.",
      "Досега тези, които са представяли истините на третата ангелска вест (Откровение 14:",
      "",
      ", са били считани за разпространители на тревожни слухове. Тъй като въпросът за налагане на съблюдаването на неделята се разисква нашироко, събитието, подложено толкова дълго на съмнение и неверие, изглежда приближава, и третата вест ще окаже такова въздействие, каквото не би могла преди това (Великата борба, стр. 604-606)."
    ]
  },
  {
    "day": "27 юли",
    "title": "СЛЕД НАЦИОНАЛНО ВЕРООТСТЪПНИЧЕСТВО СЛЕДВА НАЦИОНАЛНО ПАДЕНИЕ",
    "verse": "„Земята тоже е осквернена под жителите си, защото престъпиха законите, не зачитаха повеленията, нарушиха вечния завет“ (Исая 24:5).",
    "content": [
      "Народът на Съединените щати е облагодетелстван народ, но когато неговите лидери предприемат мерки в подкрепа на папството за ограничаване на религиозната свобода, тогава идеите на протестанството ще бъдат предадени, чашата на неговата вина ще бъде пълна и националното отстъпничество ще бъде вписано в небесните книги. Резултатът от тази измяна ще бъде национално падение (Ривю енд Хералд, 2 май 1893).",
      "Когато се издаде указ, който ще даде възможност на папската институция да потъпче с нозе Божия закон, нашата страна ще се отдели напълно от правдата. Когато протестантизмът подаде ръка и се съюзи с Рим, и стигнал до ръба на пропастта подаде ръка и на спиритуализма - този троен съюз ще започне да действа, тогава Съединените щати ще отхвърлят всички принципи, заложени в тяхната Конституция на протестантска и републиканска държава. По този начин ще се гарантира развитие и разпространение на папската институция и заблуди. Тогава трябва да знаем, че е дошло времето за чудотворните дела на Сатана и че краят е близо (Свидетелства към църквата. Т. 5, стр. 451).",
      "Чрез спиритизма Сатана ще се изяви като благодетел на човешката раса. Той ще изцелява болни и ще проповядва “нова и по-възвишена вяра”, като в същото време ще работи като погубител.",
      "Докато се изявява пред човеците като велик лекар, който може да изцелява всички техни болести, ще причинява големи страдания и опустошения, като известни градове ще бъдат разрушени и обезлюдени.",
      "И тогава великият измамник ще обвини тези, които служат вярно на Бога, за виновни за всички тези злини (Великата борба, стр. 589, 590).",
      "Човечеството ще се отдалечава все повече и повече от Бога. Сатана ще е в силата си да ги контролира. Той ще предизвиква нещастия сред човеците. Смърт ще дебне по море и суша. Материални блага и живот ще се унищожават чрез огън и кръв. Сатана ще реши да стовари отговорността за това на тези, които отказват да се поклонят на идола, който той е издигнал. Неговите служители ще обвинят адвентистите от седмия ден като причинители на бедите. „Този народ не се подчинява на закона - ще казват те. - Те оскверняват неделята. Ако се подчинят на неделния закон, тези ужасни съдби ще престанат“ (Ривю енд Хералд, 16 юли 1901)."
    ]
  },
  {
    "day": "28 юли",
    "title": "СВЕТЪТ СРЕЩУ БОЖИЯ НАРОД",
    "verse": "„Тогава змеят се разяри против жената, та отиде да воюва против останалите от нейното потомство, които пазят Божиите заповеди и държат свидетелството за Исус; и змеят застана на морския пясък“ (Откр. 12:17).",
    "content": [
      "Както в миналото, така и в настоящото време на Божия народ не се е обръщало особено внимание, но това коренно ще се промени. Пазещите Божиите заповеди ще се откроят и на фона на развитието и групирането на християнския свят - те ще привлекат вниманието върху себе си (Свидетелства към църквата. Т. 5, стр. 546).",
      "Всички ще се настроят враждебно срещу адвентистите поради отказа им да отдадат почит на папството със спазване на неделята. Пълното опетняване и отхвърляне на Божия народ е целта на Сатана, стремящ се към неоспорима власт на земята (Служители на евангелието, стр. 37).",
      "Всяка позиция или твърдение, изтъквани от Божиите верни служители, ще попадат под ударите на критиката на големите светски авторитети. Те ще изследват Божествените Писания, за да намерят повод за отхвърляне и изобличение. Не винаги ще виждат предупрежденията. Религиозни движения ще работят около нас и техните теории за истината ще бъдат подбирани на части от историци и образовани мъже, но те ще пропаднат.",
      "Всеки за себе си трябва да знае какво е истина и винаги да бъде готов да изтъкне причините за надеждата си с благост и страхопочитание, осветени от Христовия дух, вместо с гордо самодоволство. Наближава времето, когато всеки един ще отговаря сам за своята вяра (Евангелизъм, стр. 69).",
      "Ще бъдем атакувани по всяка точка; ще бъдем изпитани до краен предел. Няма да имаме нужда от укрепване на нашата вяра чрез преданията на нашите деди. Такава вяра не би могла да издържи на жестоката проверка. Трябва да знаем, че сме адвентисти от седмия ден, които имат основателна причина да излязат от света като отделен и различен от него народ.",
      "Всички усилия и способности на тъмните сили ще се активизират и насочат срещу нас; и всички, които са безразлични и нехайни, които са се устремили с цялото си същество към материално богатство и са занемарили прилежното изучаване на Божието отношение към Неговия народ, ще погинат. Но силата на познанието на истината, която е в Исус, ще ни направи твърдо уверени, така че от свидетелството на един, хиляди ще приемат (Ривю енд Хералд, 29 април 1884)."
    ]
  },
  {
    "day": "29 юли",
    "title": "АНГЕЛЪТ ОТ ОТКРОВЕНИЕ, 18 ГЛАВА",
    "verse": "„След това видях друг ангел, който слизаше от небето, имайки голяма власт; и земята се просвети от неговата слава“ (Откр. 18:1).",
    "content": [
      "Пророчествата от Откровение, 18 глава скоро ще се сбъднат напълно. По време на прогласяването на третата ангелска вест „друг ангел“ слиза от небето с „голяма власт“ и земята бива огряна от „неговата слава“. Божият Дух ще благослови така щедро посветените Нему, че мъже, жени и деца ще издигнат хваление и благодарност към Бога и тяхното свидетелство, като мощна вълна на познание за Бога и Неговата ненадмината слава ще обхване земята, както водите покриват морето.",
      "Тези, чието доверие в Бога е устояло от началото на житейските бури докрай, ще бъдат будни при мощното прогласявате на третата ангелска вест. По време на „високия вик“ църквата, подпомогната от предвидливо намесващия се възвишен Господ, ще разпръсква знанието за спасението така силно, че светлината ще достигне до всеки град и село. Земята ще бъде просветлена с познание за спасение. Така изобилно Божият Дух ще освежава, че светлината на настоящата истина ще блесне и ще се види от всеки жител на земята (Ривю енд Хералд, 13 октомври 1904).",
      "През този период редица събития ще докажат красноречиво, че Бог контролира всички процеси. Истината ще бъде прогласявана с ясен и разбираем език. Като народ трябва да приготвим пътя на Господа под могъщото ръководство на Светия Дух. Евангелието трябва да бъде представено в своята кристална чистота. Потокът от живата вода ще става все по-пълноводен. Хора на интелектуалния и физическия труд от близо и далеч ще бъдат призовавани да се посветят на Божието дело под ръководството на опитни християни. Научени как да работят ползотворно, те ще проповядват мощно истината. Чрез множество дела на Божественото провидение планини от трудности ще бъдат преодолявани. Жизненоважната истина ще бъде чута и разбрана от всички земните жители. Все повече и повече ще напредва делото, докато цялата земя не бъде предупредена. Тогава ще дойде свършекът (Ривю енд Хералд, 5 юли 1906)."
    ]
  },
  {
    "day": "30 юли",
    "title": "РАННИЯТ И КЪСНИЯТ ДЪЖД",
    "verse": "„Радвайте се, прочее, и вие, сионови чада, и веселете се в Господа, вашия Бог; защото ви дава есенен дъжд със справедлива мярка, и ви наваля дъжд - есенен и пролетен - в първия месец“ (Йоил 2:23).",
    "content": [
      "В църквите ще се разкрие по чуден начин Божията сила, но тя ще бъде скрита за онези, които не са смирили себе си пред Всевишния и не са отворили сърцето си чрез изповед и покаяние. При проявлението на тази сила, която озарява света с Божията слава, непокорните ще видят нещо, което тяхната слепота ги кара да възприемат като опасно, което възбужда страха им и ги мобилизира да се борят. Тъй като Бог не оправдава техните очаквания и идеали, ще се противопоставят на делото. „Защо - ще казват те - ние да не знаем за Божия Дух, след като сме се трудили толкова години?“ Така ще бъде, защото не са отговорили на предупрежденията, на настойчивите молби на Божието послание, а упорито са казвали: „Богат съм, забогатях и нямам нужда от нищо“.",
      "Талантите и дългогодишният опит няма да направят хората проводници на светлината, докато не застанат под ярките лъчи на Слънцето на правдата и не бъдат призвани, избрани и приготвени за дара на Светия Дух. Когато хората, които се занимават със свети неща, смирят себе си пред могъщата ръка на Бога, Той ще ги издигне. Бог ще ги направи хора на проникновението - богати с благодатта на Светия Дух. Техният егоистичен характер и тяхното упорство ще се видят поради лъчите, идващи от Светлината на света. „И ако не, ще дойда при тебе скоро и ще дигна светилника ти от мястото му, ако не се покаеш скоро.“ Ако търсиш Бога с цялото си сърце, ще го откриеш (Ривю енд Хералд, 7 ноември 1918).",
      "Не трябва да се пренебрегва благодатта, представена чрез ранния дъжд. Само тези, които живеят според светлината, която имат, ще получат по-голяма светлина. Ако не напредваме всекидневно в старанието си да бъдем пример на истински християнски добродетели, няма да разпознаем проявлението на Светия Дух при късния дъжд. Той може да се излива на души около нас, но ние няма да разберем това и няма да го получим (Служители на евангелието, стр. 507)."
    ]
  },
  {
    "day": "31 юли",
    "title": "КРАЙНО ВРЕМЕ Е ДА СЕ СЪБУДИМ",
    "verse": "„И това вършете, като знаете времето, че часът е вече настанал да се събудите от сън; защото спасението е по-близо до нас сега, отколкото когато изпърво повярвахме. Нощта премина, а денят наближи: и тъй, нека отхвърлим делата на тъмнината и да се облечем в оръжието на светлината“ (Римл. 13:11,12).",
    "content": [
      "Великата борба приближава към своя явен край. Всяка информация за бедствие по море или суша е свидетелство за факта, че краят на всички неща е при вратата. Войни и слухове за войни го обявяват. Има ли християнин, чийто пулс да не забива ускорено при предвкусването на всички събития, разиграващи се пред очите ни? Господ идва! Чуваме стъпките на един приближаващ се Бог (Нашето високо призвание, стр. 346).",
      "Никога не трябва да се оставя това знание за близостта на Христовото идване да загуби своята сила и да станем небрежни и невнимателни, и да заспим в удобство, безчувственост и безразличие към действителността. В съня ние попадаме в един нереален свят и не осъзнаваме действителността на нещата, които се случват около нас.",
      "Съществуват и такива хора, край които свети ослепителната светлина на истината, но пак те не я осъзнават. Омагьосани са от врага, държани са под магията на омайващата му сила. Не се подготвят за великия ден, определен да настъпи скоро в света. Изглежда не осъзнават изцяло религиозната истина.",
      "Има ли младежи, които да стоят будни? Онези, които виждат, че настъпва нощта, след която непременно следва утро, трябва да работят с неуморима енергия, за да събудят своите спящи сподвижници. Ще могат ли да почувстват извънредната опасност, надвиснала над тях, за да се молят за тях и да им покажат със собствения си живот и характер, че самите те вярват в скорошното Христово идване?  Шеметно скъсяващият се период на времето между нас и вечността трябва още по-дълбоко да ни впечатлява. Всеки отминаващ ден намалява с един дните, които ни остават, за да изпълним делото за усъвършенстване на характера.",
      "Докато съществуват много спящи и мнозина други, които прахосват скъпоценни часове в престъпно безразличие и закостенялост на самия бряг на вечния свят, онези, които наистина вярват, трябва да бъдат трезвени, да са будни, трябва да са искрени и усърдни и да бдят в молитва.",
      "Скъпи младежи, почистили ли сте и запалили ли сте своите светилници? (Нашето високо призвание, стр. 346)."
    ]
  },
  {
    "day": "1 август",
    "title": "В ТЕЗИ ЧАСОВЕ НА ИЗПИТАНИЕ",
    "verse": "„В благоприятно време те послушах, и в спасителен ден ти помогнах. Сега е благоприятно време, ето, сега е спасителен ден“ (2 Кор. 6:2).",
    "content": [
      "Ние вярваме без съмнение, че Христос идва скоро. Това не е просто някаква илюзия; за нас е действителност. Въобще не се съмняваме в този факт, както не сме се съмнявали през изминалите години, че доктрините, които днес поддържаме, са настоящата истина и че живеем във времето на съда. Приготвяме се да посрещнем Онзи, Който, придружен от свита свeти ангели, е определен да се яви в небесните облаци, за да отдаде на верните и праведните дара на безсмъртието. Когато дойде, Той няма да ни очиства от греховете ни, няма да отстранява дефектите в нашите характери или пък да лекува несъвършенствата в собствения ни нрав и темперамент. Ако въобще позволим да бъде извършено за нас това дело, то резултатите от него ще бъдат постигнати преди това време. Когато Господ дойде, онези, които са свeти, ще са се подготвили в святост. Тези, които са позволили на Исус да очисти тялото и духа им и са сътрудничели в процеса на освещението, като са изграждали благородни черти на характера, тогава ще приемат дара на вечния живот. Но онези, които са неправедни, неосветени и осквернени, ще останат такива завинаги. Тогава за тях няма да се извърши нищо, да се премахнат дефектите и да им се дадат свeти характери. Тогава Онзи, Който пречиства, ще е приключил с осъществяването на делото по пречистване и няма повече да се занимава с премахването на техните грехове и пороци. Всичко това трябва да се извърши сега, в тези часове на изпитание. Сега е моментът, когато тази работа трябва да се извърши за нас.",
      "Приемаме с радост Божията истина с разнообразните си способности и когато се оставим под влиянието на тази истина, тя ще осъществи за нас делото, необходимо за нашия морален гръбнак, за да можем да живеем в царството на славата в обществото на небесните ангели. Сега сме в Божията работилница. Мнозина от нас са неоформени камъни, взети направо от каменоломната. Но когато се хванем за Божията истина, нейното влияние ни въздейства. Тя ни извисява, като отмахва от нас всяко несъвършенство и грях от каквото и да е естество. Така биваме подготвяни да видим Царя в красотата Му и най-накрая да се съюзим с чистите и небесни ангели в царството на славата. Точно тук е мястото, където тази работа трябва да бъде постигната за нас; тук е, където тяло и дух трябва да бъдат приготвени да получат безсмъртие (Свидетелства към църквата. Т. 2, стр. 356)."
    ]
  },
  {
    "day": "2 август",
    "title": "СЪЩИНАТА НА МОРАЛНИЯ ХАРАКТЕР",
    "verse": "„И не се хвалим с това, което е вън от мярката ни, тоест, с чужди трудове, но имаме надежда, че с растенето на вярата ви ще имаме по-голяма област за работа между вас, и то премного“ (2 Кор. 10:15).",
    "content": [
      "Трябва да стоите настрана и да се пазите от сатанинската омагьосана територия и да не позволявате на умовете си да бъдат поклатени от верността към Бога. Чрез Христос можете и трябва да бъдете щастливи и да придобивате навици на себеконтрол. Дори мислите ви трябва да бъдат подчинени на Божията воля - те трябва да са под контрола на разума и религията. Вашето въображение не ви бе дадено, за да му позволявате да бъде разпалвано и да следва своя път без никакво усилие за ограничаване или дисциплина. Ако мислите са погрешни и чувствата ще бъдат погрешни, а мислите и чувствата взети заедно определят моралния характер. Ако се отдавате на впечатленията си и позволявате на мислите си да текат по канала на подозрението, съмнението и недоволството, ще бъдете едни от най-нещастните смъртни човеци.",
      "“Скъпа сестро Ф., ти имаш едно болно въображение; и безчестиш Бога, като позволяваш на чувствата ти да имат пълен контрол над разума и преценката ти. Имаш твърда и решителна воля, която кара ума да въздейства върху тялото, като нарушава кръвообращението и произвежда запушване в определени органи; ти жертваш здравето заради чувствата си.",
      "Правиш грешка, която, ако не се поправи, няма да приключи със съсипване само на твоето щастие. Нараняваш със сигурност не само себе си, но и други членове на семейството си. Позволила си на твоето силно развито въображение да контролира разума. Ако не притежаваше никаква власт над чувствата си, това нямаше да представлява никакъв грях, но не ти приляга да се отдаваш така на врага. Волята ти има нужда да бъде осветена и подчинена, вместо да се противопоставя на Божията...”",
      "Човекът е поставен в един свят на мъка, грижи и хаос. Той е поставен тук, за да бъде изпитан и доказан, както бяха Адам и Ева, че е способен да развие праведен характер и да внесе хармония сред хаоса и неразбирането. Предстои ни да извършим много неща от важно значение.  Имаме и да се наслаждаваме на много неща. Чрез Христос биваме довеждани до връзка с Бога. Поради Неговата милост сме изпаднали в постоянен дълг; като се чувстваме недостойни за Неговите добрини, трябва да ценим дори и най-малката от тях (Свидетелства към църквата. Т. 5, стр. 310, 311)."
    ]
  },
  {
    "day": "3 август",
    "title": "ХАРАКТЕРЪТ - КАЧЕСТВО НА ДУШАТА",
    "verse": "„Не ще се спомене корал или кристал за покупката ѝ, защото цената на мъдростта е по-висока от скъпоценните камъни“ (Йов 28:18).",
    "content": [
      "Характерът, оформен по Божествено подобие, е единственото съкровище, което можем да вземем от този свят на път към небето. Онези, които следват напътствията на Христос в този свят, ще вземат със себе си всяко божествено дело в небесните обиталища.",
      "А в небето ние непрестанно ще трябва да се усъвършенстваме.",
      "Умствените способности и гениалността не са характер, защото твърде често са притежание на хора, които имат точно противоположното на добър характер. Репутацията не е характер. Истинският характер е качество на душата, разкриваща се в поведението.",
      "Добрият характер е източник на по-голяма ценност от златото и среброто. Той не остава незасегнат от тревоги и провали, а в деня, когато бъдат пометени земните притежания, ще се отплати богато. Чистота, постоянство и твърдост са качествата, които всеки трябва да се стреми да развива; защото те обличат притежателя им с непобедима сила - сила, която го прави готов да върши добро, силен да устоява на злото, способен да понася изпитания.",
      "Силата на характера се състои от две неща - сила на волята и сила на себеконтрола. Мнозина младежи бъркат силата на неконтролируемата страст със силата на характера, но истината е, че онзи, който е под контрола на своите страсти, е слаб човек. Истинското величие и благородство се измерва чрез силите на човека да подчини чувствата си, а не от силата на чувствата му да го подчинят. Най-силният човек е този, който, докато е твърде чувствителен, за да нанесе обида, все пак ще обуздае страстите си и ще прости на враговете си.",
      "Ако се смяташе за важно младите да притежават красив характер с целеустремени наклонности и вместо - както е сега - да имитират светските моди в облекло и поведение, щяхме да виждаме стотици там, където днес има само един, който прекрачва към стъпалото на действителния живот, подготвен да упражнява облагородяващо влияние върху обществото (Великата борба, стр. 161, 162)."
    ]
  },
  {
    "day": "4 август",
    "title": "ХРИСТОС - НАШИЯТ ПОМОЩНИК И ИЗКУПИТЕЛ",
    "verse": "„Защото както чрез непослушанието на единия човек станаха грешни мнозината, така и чрез послушанието на единия мнозината ще станат праведни“ (Римл. 5:19).",
    "content": [
      "Понеже човекът в падналото си състояние не беше способен да надвие Сатана със своите човешки сили, Христос дойде от царските дворове в небето, за да му помогне със Своята човешка и Божествена сила, съчетани в едно. Христос знаеше, че Адам в Едем, с определено по-големите си възможности, можеше да устои на изкушението на Сатана и да победи. Но знаеше също така, че беше невъзможно за човека вън от Едем, отделен от светлината и любовта на Бога поради падението, да устои на сатанинските изкушения със своите собствени сили. За да донесе надежда на човека и да го спаси от цялостна разруха, смири Себе Си, като прие човешко естество, така че с Неговата Божествена сила, съчетана с човешката, да може да достигне човека там, където е. Той получи за падналите синове и дъщери на Адам онази сила, която им беше невъзможно до придобият за себе си, за да могат в Негово име да победят сатанинските изкушения.",
      "В Едем Адам и Ева бяха поставени при най-благоприятни обстоятелства.  Не бяха под проклятието на греха.  Сам Творецът беше техният Учител. Но те паднаха под силата и изкушенията на изкусния враг. Четири хиляди години, откакто Сатана беше работил срещу Божието управление и бе получил сила и опит в утвърждаването на своята практика. Падналите човеци не разполагаха с дадените преимущества на Адам и Ева, а директната им връзка с Бога в продължение на четири хиляди години бе прекъсната. Мъдростта, за да разбират, и силата да устояват на сатанинските изкушения, намаляваше все повече и повече, докато Сатана изглеждаше триумфално царуващ на земята. Задоволяване на апетита и страстите, любов към света, самонадеяност и дързост в греха бяха големите разклонения на злото, от които израстваше всякакъв вид  поквара (Избрани вести. Т. 1, стр. 279, 280).",
      "Животът ни може да изглежда пълна бъркотия, но когато предадем себе си на мъдрия Господар и Работник, Той ще представи пред нас образец за живот и характер, които ще бъдат за Негова собствена прослава. И този характер, който отразява славата, характера на Христос, ще бъде приет от Бога в небето (Копнежът на вековете, стр. 331).",
      "Всеки, който чрез вяра се покорява на Божиите заповеди, ще достигне до състоянието на безгрешност, в което живя Адам преди грехопадението (Знамения на времето, 23 юли 1902)."
    ]
  },
  {
    "day": "5 август",
    "title": "ИЗВИСЕНОТО ДУХОВНО СЪСТОЯНИЕ Е ПОСТИЖИМО",
    "verse": "„А на Онзи, Който може да Ви пази от препъване, и да ви постави непорочни в радост пред Своята слава“… (Юда 24).",
    "content": [
      "Христос бе послушен на всяко изискване на закон.",
      "Чрез съвършеното си послушание Той е направил възможно всяко човешко същество да се покорява на Божиите заповеди. Когато предадем себе си на Христос, сърцето се слива с Неговото сърце, волята се потапя в Неговата воля, умът става едно с Неговия ум, мислите биват пленени от Него - ние живеем Неговия живот. Това означава да бъдеш облечен с одеждата на Неговата праведност. Тогава когато Господ погледне към нас, вижда не одеждата от смокинови листа, не голотата и деформираността на греха, но Своята собствена одежда на праведност, която представя съвършеното послушание към закона на Йехова (Вярата, чрез която живея, стр. 113).",
      "Чрез изкупителния план Бог е осигурил средства за подчиняване на всяка греховна черта и за устояване на всяко изкушение, макар и то да е силно (Избрани вести. Т. 1, стр. 82).",
      "Дори най-силното изкушение не може да бъде извинение за греха. Въпреки че натискът, на който всеки е подложен, е голям, престъплението е действие по наш собствен избор. Не са силите на земята или ада онези, които карат когото и да било да съгреши. Волята трябва да се съгласи, сърцето да се предаде, страстта да контролира разума, тогава неправдата възтържествува над праведността (Знамения на времето, 15 април 1913).",
      "Ако стоите под опръсканото с кръв знаме на княз Емануил, като Му служите вярно, няма да почувствате никога желание да се отдавате на изкушенията, защото на ваша страна стои Един, Който е в състояние да ви пази от падение (Нашето високо призвание, стр. 19).",
      "Не трябва да поддържаме нито една греховна наклонност. (Ефес. 2:1-6).",
      "Като участваме в Божественото естество, наследствеността и развитите наклонности към зло ще бъдат отстранявани от характера и ние ще бъдем превръщани в жива сила за вършене на добро. Когато постоянно изучаваме характера на Божествения Учител и ежедневно участваме в Неговото естество, ще сътрудничим на Бога при победата над сатанинските изкушения. Бог работи и човек работи, за да може човекът да бъде едно с Христос, както Христос е едно с Бога. Тогава ще стоим заедно с Христос в небесните места. Умът си отпочива с мир и увереност в Исус (Адвентен библейски коментар. Т. 7, стр. 943)."
    ]
  },
  {
    "day": "6 август",
    "title": "ДОСТИГНЕТЕ ВИСОТАТА НА ХРИСТИЯНСКОТО СЪВЪРШЕНСТВО",
    "verse": "„А на Този, Който, според действащата в нас сила, може да направи несравнимо повече, отколкото искаме или мислим…“ (Ефес. 3:20).",
    "content": [
      "Ако направите Бог своя сила, можете да достигнете дори при най-обезкуражаващите обстоятелства висините и дълбините на християнското съвършенство, които сте смятали за недостижими. Мислите ви могат да бъдат извисени, можете да имате благородни стремежи, ясни възприятия за истината и подбуди за действие, които ще ви издигнат над всички низки подбуди.",
      "Ще са нужни и мисъл, и действие, ако желаете да постигнете съвършенство на характера. Въпреки че сте принудени да бъдете в контакт със света, трябва да сте на пост да не би да търсите твърде пламенно одобрението на човеците и да живеете заради тяхното мнение.  Развивайте се в благодатта чрез смирение и посветете безпомощните си души на Христос. Макар и да сте сред хаоса и изкушенията в светската тълпа, можете със съвършена сладост да съхраните независимостта на душата си.",
      "Ако сте в ежедневно общение с Бога, ще се научите да поставяте Неговата оценка над хорската и задълженията, възложени върху вас за благословение на страдащото човечество, ще бъдат посрещани с желание и готовност. Вие не сте свои си; вашият Господ предявява свещени претенции към висшите ви чувства и същинските, най-извисени служби на вашия живот. Той има право да използва вашето тяло и ум до крайната степен на възможностите ви за Своя чест и слава. Каквито и кръстове да се изисква от вас да носите,  трябва да приемете всичко без роптание.",
      "Мнозина са без Бога и без надежда в света. Те са виновни, покварени и деградирали, поробени чрез сатанинските планове. Но все пак те са онези, които Христос дойде от небето да изкупи. Те са хора за най-нежно съжаление, съчувствие и неуморимо усилие; защото са на ръба на падението. Те страдат от неудовлетворени желания, безпорядъчни страсти и осъждане от собствената си съвест; те са нещастни във всяко едно отношение, защото животът започва да се изплъзва от ръцете им и нямат никаква надежда да го продължат.",
      "Имате важно поле за работа и трябва да сте действени и бдящи, давайки весело и неподправено послушание на призивите на Господаря (Свидетелства към църквата. Т. 4, стр. 567, 568)."
    ]
  },
  {
    "day": "7 август",
    "title": "СЪВЪРШЕНСТВО В ЧОВЕШКАТА СФЕРА",
    "verse": "„И тъй, бъдете съвършени и вие, както е съвършен вашият небесен Отец“ (Мат. 5:48).",
    "content": [
      "Нашият Спасител разбира всичко относно човешкото ни естество и казва на всеки човек: „И тъй, бъдете съвършени и вие, както е съвършен вашият небесен Отец“. Както Бог е съвършен в своята сфера, така и човек трябва да е съвършен в неговата. Онези, които приемат Христос, се причисляват към тези, за които са изречени думите, пълни с толкова надежда: „А на ония, които Го приеха, даде правото да станат Божии чада, сиреч на ония, които вярват в Неговото име“. Тези думи ни заявяват, че не бива да се задоволяваме с нищо по-малко от най-добрия и възвишен характер - характер, изграден по Божествено подобие. Когато някой притежава такъв характер, животът, вярата и чистотата на религията му са напътстващ пример за останалите (Служба на благотворителност, стр. 112, 113).",
      "Но онези, които очакват да видят чудо при промяната на характера си, без да са положили решителни усилия за преодоляване на греха, ще се окажат разочаровани. Нямаме никаква причина да се страхуваме, докато гледаме към Исус, никаква причина да се съмняваме, но да вярваме, че Той е способен да спаси докрай онези, които идват при Него; но можем да се страхуваме постоянно да не би старото ни естество да получи отново надмощие; да се страхуваме, че врагът ще изобрети някой капан, чрез който отново да ни плени.",
      "Трябва да изработваме собственото си спасение със страх и трепет, защото Бог е Този, Който според благоволението Си действа в нас да желаем това и да го изработваме. С нашите ограничени възможности трябва да бъдем толкова съвършени в своята сфера, колкото Бог е съвършен в Неговата. До крайната степен на способностите си трябва да изявяваме истината, любовта и съвършенството на Божествения характер. Както восъкът приема образа на печата, така и душата трябва да приеме отпечатъка на Божия Дух и да съхрани образа на Христос.",
      "Трябва да израстваме ежедневно в духовна красота. Често ще се проваляме в усилията си да копираме небесния Образец. Често ще трябва да коленичим, за да плачем в Исусовите нозе заради недостатъците и грешките си; но не бива да се обезкуражаваме; трябва да се молим по-пламенно и да опитаме отново с повече дързост да пораснем до подобие на нашия Господ. Когато не се доверяваме на собствената си сила, ще се доверяваме на силата на нашия Изкупител и ще отдаваме хваление на Бог, Който е наша морална сила и наш Господ (Избрани вести. Т. 1, стр. 336, 337)."
    ]
  },
  {
    "day": "8 август",
    "title": "ПОЧТЕНИ В МОТИВИ И ДЕЙСТВИЯ",
    "verse": "„Бивайте един към друг благи, милосърдни; прощавайте си един на друг, както и Бог в Христос е простил на вас“ (Ефес. 4:32).",
    "content": [
      "Принципите, правдата и честността трябва да се подхранват винаги. Честността няма да се забави там, където има благоразумие. Тези, които ги притежават, никога няма да се съгласят да постъпят като Валаам, пренебрегвайки Божията воля. Господарят изисква слугите Му да бъдат почтени в подбуди и в действия. Онези, които избират честността за свой придружител, ще я въплътят във всичките си действия. За мнозина тези хора са неприятни, но за Бога те са прекрасни.",
      "Сатана работи, за да проникне навсякъде. Той желае да раздели истински приятели. Има хора, които постоянно говорят, клюкарстват и представят лъжливи свидетелства, с което посяват семената на раздора и подбуждат конфликти. Небето гледа на тази група като на най-ефективните сатанински служители. Но когато е наранен, човек е в далеч по-безопасно положение, отколкото когато бива поласкан и превъзнасян за някакви негови усилия, които изглеждат успешни. Похвалата на привидните приятели е по-опасна от упрека.",
      "Всеки, който хвали себе си, изтърква позлатата от най-добрите си усилия. Един истински благороден характер няма да се принизи дотам, че да се засегне от фалшивите обвинения на врагове; всяка изречена дума ще падне обезвредена, той ще укрепва, нищо няма да е в състояние да го победи. Господ желае народът Му да е в тясно единение с Него - Бога на търпението и любовта. Всичко в живота ни трябва да изявява любовта на Христос. Нека никой не се осмелява да подценява репутацията или положението на другия; това е самохвалствo.",
      "Никога не говорете пренебрежително за когото и да било човек, защото той може да е велик в Божиите очи, докато онези, които се чувстват велики, може да са по-малко стойностни за Бога поради извратеността на своите сърца. Единствената ни сигурност е да паднем ниско в подножието на Кръста, да бъдем малки в собствените си очи и да се доверяваме на Бога, защото единствен Той има силата да ни направи велики.",
      "Сега е необходимо да преценим способностите на всички. Работата на всеки един човек е достатъчно значима, за да изисква извършването ѝ със старание и вярност. Един човек не може да извърши работата на всички. Всеки има свое място и съответна специална дейност и всеки един трябва да осъзнае начина, по който работата му трябва да бъде извършена, за да издържи изпита на съда (Свидетелства към църквата. Т. 4, стр. 607, 608)."
    ]
  },
  {
    "day": "9 август",
    "title": "ПРЕОДОЛЯВАНЕ НА ЛОШИ НАВИЦИ",
    "verse": "„Пази себе си чист“ (1 Тим. 5:22).",
    "content": [
      "Важна част от обучението е да се знае в какво се състои чистотата на ума, душата и тялото.",
      "Когато характерът е лишен от чистота, когато грехът се е пропил в него, той притежава една омайваща сила, равностойна на чаша упоително питие. Силата на себеконтрола и разума е потъпкана от практики, които покваряват цялото същество, и ако тези грешни практики се поддържат, мозъкът се изтощава и заболява, като същевременно губи способността си да поддържа баланса. Такива хора са проклятие за самите себе си и за всички, които са около тях.",
      "Лошите навици се оформят по-лесно от добрите, а се отказват по-трудно. Естествената порочност обяснява добре известния ни факт, че са нужни много по-малко усилия, за да се отслаби моралът на младите, да се покварят техните идеи от морално и религиозно естество, отколкото да се всадят в характера им трайните, чисти и непокварени навици на правдата и истината. Себеугаждането, любовта към удоволствията, враждата, гордостта, самохвалството, завистта, ревността - ще израснат бързо, без някой да им е дал пример или поучение. В настоящото ни паднало състояние всичко в нас се стреми да предаде ума и характера на естествените им наклонности. Както в природния свят, ако оставим полето само на себе си, ще видим, че ще се покрие с тръни и бодили, а за да принася скъпоценно зърно или красиви цветя, трябва да се полагат грижи и неуморен труд.",
      "Сега пред вас представяме необходимостта от постоянство в устояването на злото. Цялото небе се интересува от мъжете и жените, които Бог е ценил дотолкова, че е дал Своя възлюбен Син да умре, за да ни изкупи. Никое друго създание, направено от Него, не е способно на толкова усъвършенстване, на такова пречистване и благородство, както човекът. И тогава, когато хората станат невъзприемчиви чрез собствените си отвратителни страсти, потънали в порок, какво ли нещо е за Бог да погледне към тях! Човекът не може да осъзнае какъв може да бъде и какъв би могъл да стане. Чрез благодатта на Христос той е способен на постоянно умствено израстване. Нека светлината на истината свети в ума му и Божията любов да бъде изливана изобилно в сърцето му, за да може всеки чрез благодатта, поради която Христос умря и му вмени, да бъде човек на силата - дете на земята, но и наследник на безсмъртието (Нов живот, стр. 42, 43)."
    ]
  },
  {
    "day": "10 август",
    "title": "ОСВЕЩЕНИЕ НА ЦЕЛИЯ ЧОВЕК",
    "verse": "„Да се обновите в духа на своя ум, и да се облечете в новия човек, създаден по образа на Бога в правда и святост на истината“ (Ефес. 4:23, 24).",
    "content": [
      "Истината трябва да освети целия човек - неговия ум, мислите му, сърцето, силата. Жизнените му сили няма да бъдат използвани за собствените му порочни привички. Навиците трябва да бъдат победени, иначе ще го победят. Мислите се нуждаят от пречистване. Какви само можеха да бъдат човеците, ако осъзнаеха, че от това как се отнасят към тялото, зависи изцяло жизнеността и чистотата на ума и сърцето.",
      "Истинският християнин получава опит, който принася святост. Той няма и петънце на вина върху съвестта си, нито отпечатък на поквара върху душата си. Духът на Божия закон с неговите ограничаващи принципи бива изявен в живота му. Светлината на истината озарява разбирането му. Светлината на съвършената любов на Изкупителя очиства заразата, която се е вмъкнала между него и Бога. Божията воля е станала негова воля - чиста, извисена, пречистена и осветена. Изразът на лицето му разкрива небесната светлина. Неговото тяло е достоен храм на Светия Дух. Святост украсява характера му. Бог може да общува с него; защото душа и тяло са в хармония с Небето.",
      "Бог желае да осъзнаем, че Той има право да владее над ума, душата, тялото и духа ни - над всичко, което притежаваме. Като наш Създател изисква пълното ни послушание. Като наш Изкупител изисква любов и правда - една несравнима любов. Трябва да осъзнаваме това изискване във всеки момент от съществуването си. Телата, умовете и душите са Негови не само защото са безплатен дар за нас от Него, но защото Той ни осигурява постоянно милостите Си и ни дава сила да използваме своите способности. Той казва: „На всички, които Го приеха, даде право да станат Божии чада, сиреч на ония, които вярват в Неговото име“.",
      "Онези, които са Божии чада, ще представят Христос чрез характера си. Делата им ще се изпълнят с ухание чрез безкрайната нежност, съчувствие, любов и чистота на Божия Син. И колкото по-пълно тяло и ум са отдадени на Светия Дух, толкова по-голямо ще е благоуханието на приносите ни пред Него (Адвентен библейски коментар. Т. 7, стр. 909)."
    ]
  },
  {
    "day": "11 август",
    "title": "В ХАРМОНИЯ С НЕГОВИЯ ЗАКОН",
    "verse": "„Вразуми ме и ще държа закона Ти. Да! Ще го пазя от все сърце“ (Пс. 119:34).",
    "content": [
      "При новорождението сърцето бива водено в хармония с Бога, тъй като е доведено в съзвучие с Неговия закон. Когато в грешника се е извършила тази голяма промяна, той е преминал от смърт към живот, от грях към святост, от престъпление и бунт - към послушание и вярност.",
      "Сред религиозните движения на съвремието видно място заемат погрешните теории за освещението, които произтичат от незачитане и отхвърляне на Божия закон. Тези теории са както фалшиви в учение, така и опасни в практическите резултати; и фактът, че намират толкова широк прием, доказва категорично, че всички са много добре запознати с това какво учат Писанията по този важен въпрос.",
      "Истинското освещение е библейска доктрина. В писмото си до солунската църква апостол Павел заявява: „Понеже това е Божията воля - вашето освещение“. И се моли: „А сам Бог на мира да ви освети напълно“ (1 Сол. 4:3; 5:23). Библията учи ясно какво е освещение и как може да се постигне. Спасителят се моли за учениците Си: „Освети ги чрез истината. Твоето слово е истина“ (Йоан 17:17). „И заради тях Аз освещавам Себе Си, за да бъдат и те осветени чрез истината“ (Йоан 17:19). А апостол Павел учи, че вярващият трябва да е „осветен от Светия Дух“ (Римл. 15:16). Каква е дейността на Светия Дух? Исус каза на учениците Си: „А когато дойде онзи, Духът на истината, ще ви упътва на всяка истина“ (Йоан 16:13). А псалмистът заявява: „Законът Ти е истина“ (Пс. 119:142). Чрез Словото и Духа на Бога пред човеците са разкрити великите принципи на правдата, обхванати в закона Му. И тъй като Божият закон е „свят, праведен и добър“, копие на Божественото съвършенство, следва че характерът, оформен чрез подчинение на закона, ще бъде свят. Христос е съвършен пример за такъв характер. Той казва: „Ако пазите Моите заповеди“; „Аз върша всякога онова, което е Нему угодно“ (Йоан 15:10; 8:29). Последователите на Христос трябва да станат като Него - чрез благодатта на Бога да оформят характери в хармония с принципите на Неговия свят закон. Това е библейско освещение.",
      "Това дело може да бъде постигнато само чрез вяра в Христос, чрез силата на обитаващия в нас Божий Дух (Revival and Beyond, 13, 14)."
    ]
  },
  {
    "day": "12 август",
    "title": "ФАЛШИВО ОСВЕЩЕНИЕ",
    "verse": "„Който казва: Познавам Го, а заповедите Му не пази, лъжец е, и истината не е в него. Но ако някой пази словото Му, неговата любов към Бога е наистина съвършена. По това знаем, че сме в Него“ (1 Йоан. 2:4,5).",
    "content": [
      "Освещението, което днес придобива популярност сред религиозния свят, носи със себе си дух на себевъзвеличаване и незачитане на Божия закон, което го определя като чуждо за библейската религия. Поддръжниците му учат, че освещението е мигновено дело, чрез което, единствено с вяра, може да се постигне съвършена святост. „Само вярвай - казват те - и благословението е твое.“ Не се предполага да се изисква никакво друго по-нататъшно усилие от страна на получателя. В същото време отричат авторитета на Божия закон, като настояват, че са свободни от задължението да спазват заповедите. Но възможно ли е за хората да бъдат святи в съзвучие с волята и характера на Бога, без да са стигнали до съгласие с принципите, които са израз на Неговото естество и воля?",
      "Желанието за една лесна религия, която не изисква никаква борба, отричане от себе си или отделяне от светското безумие, е направило доктрината за вярата, както и самата вяра, популярна доктрина; но какво казва Божието Слово? Апостол Яков заявява: „Каква полза, братя мои, ако някой казва, че има вяра, а няма дела? Може ли такава вяра да го спаси?  Искаш ли да познаеш, о, суетни човече, че вяра без дела е мъртва“ (Яков 2:14,20).",
      "Свидетелството на Божието Слово е срещу тази измамлива доктрина за вяра без дела. Не е вяра това, което изисква благоволението на Небето, без да се съобразява с условията, при които милостта бива дадена - това е дързост; защото искрената вяра е положила основите си в обещанията и условията на Писанията.",
      "Нека никой да не се самозалъгва като вярва, че може да стане свят, докато същевременно своеволно престъпва дори едно Божие изискване. Извършването на един съзнателен грях смълчава свидетелстващия глас на Духа и отделя душата от Бога.  „Който казва: Познавам Го, а заповедите Му не пази, лъжец е и истината не е в него. Но ако някой пази словото Му, неговата любов към Бога е наистина съвършена“ (1 Йоан 2:4,5) (Нов живот, стр. 15-17)."
    ]
  },
  {
    "day": "13 август",
    "title": "ВНУШЕНИЯ, ЧУВСТВА И ОПИАТИ",
    "verse": "„Чрез твоите правила станах разумен; затова мразя всеки лъжлив път“ (Пс. 119:104).",
    "content": [
      "Съществуват много неуморни духове, които няма да се подчинят на дисциплина, организация и ред. Те мислят, че свободата им ще се ограничи, ако оставят настрана собствената си преценка и се подчинят на преценката на опитните. Божието дело няма да напредне, докато не възникне склонност всички да се подчиняват на реда и да прогонват безразсъдния, хаотичен дух на фанатизма от събранията си.",
      "Впечатленията и чувствата не представляват никакво сигурно доказателство, че личността е водена от Господа. Ако не бъде усетен, Сатана ще вмъкне чувства и внушения. Те не са сигурни водачи. Всички трябва да се запознаят обстойно с доказателствата на нашата вяра, като предмет на великото им изучаване трябва да бъде: как биха могли да украсят своето изповедание и да пренесат добър плод за прослава на Бога.",
      "За известно време един пациент в санаториума в Батъл Крийк си мислеше, че е получил нова светлина. Той бе много болен и се очакваше скоро да почине.  Онези, на които представи възгледите си, го слушаха нетърпеливо, и някои го мислеха за вдъхновен.  За мнозина разсъжденията му изглеждаха безупречни. Те разказваха за силните му проповеди в болничната стая. Пред очите им минаваха най-чудни гледки. Но какъв беше източникът на неговото вдъхновение? Това бе морфинът, даван му като болкоуспокояващо лекарство (Нов живот, стр. 52-54).",
      "Отровите, съдържащи се в множеството така наречени „лекарства“, изграждат навици и апетит, които водят до разруха както за душата, така и за тялото. Много от популярните лекарства за всичко, наречени „изпитани“ лекове, и дори някои от лекарствата, предписвани от лекари, играят своята роля в полагането на основите на привикване към спиртни питиета, опиати, морфин, които са ужасно проклятие за всяко общество (Здравна служба, стр. 127).",
      "Ако благословението, получено от онези, които твърдят, че са осветени, ги води да разчитат само на някаква особена емоция, като заявяват, че изобщо не е нужно да изследват Писанията, за да узнаят разкритата Божия воля, тогава предполагаемото благословение е фалшификация, щом като то води онези, които го притежават, да ценят своите собствени неосветени емоции и въображение, а да затварят ушите си за Божия глас, идващ от Словото Му (Нов живот, стр. 55)."
    ]
  },
  {
    "day": "14 август",
    "title": "БАРАБАНИ, ТАНЦУВАНЕ И ШУМ",
    "verse": "„Обаче всичко нека става с приличие и ред“ (1 Кор. 14:40).",
    "content": [
      "Господ ми е показал, че нещата, които ти ми описа, ще се случат тъкмо преди края на изпитанието. Ще има викане, музика, барабани и танцуване. Съзнанието на разумни същества ще бъде объркано до такава степен, че да не можеш да им се довериш дали вземат правилни решения. И това бива наричано раздвижване от Светия Дух.",
      "Светият Дух никога няма да се разкрие чрез такива методи, в такава лудница и шум. Това е изобретение на Сатана, за да замаскира изкусните си методи за обезсилване на чистата, искрена, облагородяваща истина за днешното време.  Една какофония от шум шокира възприятията и изражда това, което, ако беше правилно направлявано, можеше да бъде благословение. Силите на сатанинските средства се сливат с ритъма, музиката и шума, за да настъпи карнавал, и това бива наричано действие на Светия Дух.  Онези, които участват в предполагаемо пробуждане, получават внушения, които ги отнасят по течението. Те не могат да кажат онова, което са знаели преди относно библейските принципи.",
      "Никакво насърчение не трябва да се дава на такъв вид богослужение. Същият вид влияние навлезе след отминаването на времето от 1844 година. Бяха направени същите представления. Хората станаха възбудени под влиянието на сила, която мислеха, че е от Бога.",
      "Мъже и жени, за които се предполагаше, че са ръководени от Светия Дух, провеждаха срещи в разголено състояние. Те говореха за свята плът. Заявяваха, че са отвъд силата на изкушението, и пееха, викаха и правеха всякакви шумни демонстрации.  Делото беше планирано от Сатана и резултатът беше чувствено удоволствие. По този начин Божието дело бе опорочено. Истината, святата истина бе потъпкана в прахта чрез човешки средства.",
      "Принасям свидетелството си, като заявявам, че тези фанатични движения, това викане и шум, бяха вдъхновени от духа на Сатана, който вършеше чудеса, за да заблуди, ако е възможно, и избраните.",
      "Нуждаем се от бдителност, като поддържаме близка връзка с Христос, за да не бъдем подмамени от сатанинските замисли. Господ желае в Неговото служене да има ред и дисциплина, а не викане и бъркотия (Нов живот, стр. 50-52)."
    ]
  },
  {
    "day": "15 август",
    "title": "НИКАКЪВ ПОВОД ЗА ВЪЗГОРДЯВАНЕ",
    "verse": "„Тогава рекох: Горко ми, защото загинах; понеже съм човек с нечисти устни, и живея между люде с нечисти устни, понеже очите ми видяха Царя, Господа на Силите“ (Исая 6:5).",
    "content": [
      "Онези, които преживяват библейското освещение, ще проявяват дух на смирение. Също като Мойсей, и те са придобили представа за несравнимото величие на светостта, като осъзнават собственото си недостойнство в контраст с чистотата и извисеното съвършенство на Вечния.",
      "Пророк Даниил е пример за истинско освещение. Дългият му живот бе изпълнен с благородно служене за неговия Господар. Той бе мъж „възлюбен“ (Дан. 10:11) от Небето. И пак, вместо да твърди, че е чист и свят, този почтен пророк приравнява себе си с истинските грешници от Израил, когато се застъпва пред Бога за своя народ. „Защото ние не принасяме приношенията си пред Тебе заради нашата правда, но заради многото Твои щедрости.“ „Съгрешихме и вършихме нечестие.“ Той заявява: „И докато още говорих и се молих, и изповядвах своя грях и греха на людете си...“ (Дан. 9:18,15,20).",
      "Когато Йов чу гласа на Бога из бурята, каза: „Затова отричам се от думите си, кая се в пръст и пепел“ (Йов 42:6). Точно тогава, когато Исая видя Господната слава и чу херувима да прогласява: „Свят, свят, свят Господ на Силите“, извика: „Горко ми, защото загинах“ (Исая 6:3,5). Апостол Павел, който след като беше занесен до третото небе и чу неща, които е невъзможно човек да изрази, говори за себе си като „най-нищожен от всичките светии“ (2 Кор. 12:2-4; Ефес.З:8). Именно възлюбеният Йоан, който си позволяваше да се обляга на Исусовите гърди, сега, гледащ Неговата слава, бе онзи, който се почувства като мъртъв пред нозете на ангела (Откр. 1:17).",
      "Не може да има никакво себевъзвеличаване и никакво горделиво твърдение за свобода от греха от страна на онези, които вървят в сянката на Голготския кръст. Те чувстват, че именно техният грях бе този, който причини агонията, съкрушила сърцето на Божия Син, и тази мисъл ще ги води към смирение. Онези, които живеят най-близо до Исус, ще съзрат най-ясно несигурността и греховността на човечеството, като единствената им надежда ще бъде в заслугите на разпнатия и възкръснал Спасител (Нов живот, стр. 14, 15)."
    ]
  },
  {
    "day": "16 август",
    "title": "СПАСЕНИЕ ДЕН СЛЕД ДЕН",
    "verse": "„Така щото, който мисли, че стои, нека внимава да не падне“ (1 Кор. 10:12).",
    "content": [
      "Падението на Петър не беше внезапно, а постепенно. Самоувереността го доведе да вярва, че бе спасен, и крачка след крачка беше отъпквана пътеката надолу, докато най-накрая стигна дотам, че да се отрече от своя Господ. Никога не можем безопасно да полагаме доверие в себе си или да чувстваме, че имаме гаранция срещу изкушението, докато сме от тази страна на небето. Онези, които приемат Спасителя, макар и да са искрено обърнати, никога не бива да бъдат поучавани да казват или да чувстват, че са спасени. Това е заблуждаващо. Всеки трябва да бъде научен да храни надежда и вяра, но дори когато предаваме себе си на Христос и знаем, че Той ни приема, не сме отвъд обсега на изкушението.  Само този, който устои на изпитанието, ще получи венеца на живота (Яков 1:12).",
      "Онези, които приемат Христос и в първоначалната си увереност казват, че са спасени, се намират в опасност да се доверят на себе си.  Съветвани сме: „Който мисли, че стои, нека внимава да не падне“ (1 Кор. 10:12). Единствената ни безопасност е в постоянното отхвърляне на упованието в себе си в полза на зависимостта от Христос.",
      "Има мнозина, които изповядват Христос, но никога не стават зрели християни. Те признават, че човек е паднал, че способностите му са отслабени, че е негоден за морални постижения, но твърдят, че Исус е понесъл целия товар, всичкото страдание, всичкото отричане от „аз“-а и желаят да Му позволят да понесе и техните. Казват, че нищо не могат да сторят, освен да вярват; но Христос казва: „Ако иска някой да дойде след Мене, нека се отрече от себе си, нека дигне кръста си, и така нека Ме последва“ (Мат. 16:24)",
      "Никога не трябва да се отпускаме в състояние на задоволство и да преставаме да напредваме, като казваме: „Аз съм спасен“. Когато тази идея бъде приета като добре дошла, мотивите за бдителност, молитва, искрено отдаване към напредък за по-високи постижения  престават да съществуват. Нито един осветен език няма да бъде намерен да произнася тези думи, докато Христос не дойде и не влезем през портите в Божия град. Тогава ще бъде напълно уместно да отдадем слава на Бога и на Агнето за вечното избавление (Нов живот, стр. 42, 43)."
    ]
  },
  {
    "day": "17 август",
    "title": "ЗНАЧЕНИЕТО НА ОБРЪЩАНЕТО",
    "verse": "„Затова, ако е някой в Христа, той е ново създание; старото премина; ето, всичко стана ново“ (2 Кор. 5:17).",
    "content": [
      "Старото естество, родено от кръв и желанията на плътта, не може да наследи Божието царство. Старите пътища, унаследените наклонности, предишните навици - трябва да бъдат предадени; защото благодатта не се унаследява. Новорождението се състои в това да имаме нови подбуди, нови вкусове, нови наклонности. Онези, които са родени за нов живот чрез Светия Дух, са станали участници в Божественото естество и във всичките си порядки ще дават доказателства за връзката си с Христос. Когато хора, които претендират, че са християни, поддържат всичките естествени дефекти в характера и нрава си, по какво се различава състоянието им от това на светските хора? Те не ценят истината като средство за освещение и очистване. Не са били новородени.",
      "Искреното обръщане променя унаследени и развити наклонности към злото. Божията религия е твърда материя, състояща се от неизброими нишки, втъкани в едно с такт и умение. Само мъдростта, която идва от Него, може да направи този плат завършен. Има твърде много видове платове, които отначало изглеждат добре, но не могат да устоят на проверката. Те отпадат избелели. Багрите не са трайни. През летните горещини избеляват и изчезват. Платът не може да устои при тези сурови условия.",
      "Същото е и с религията на мнозина. След като основата на характера не е способна да издържи проверката на изпитанията, материалът, от който се състои, не струва. Усилията, положени да се закърпи старото с ново парче, не подобряват състоянието на нещата; понеже старият рехав материал се къса и разделя от новия, оставяйки разпраното място още по-голямо от преди. Закърпването не върши работа. Единственият начин е изцяло да отхвърлим настрана старата одежда и да си набавим такава, която е напълно нова.",
      "Само Христовият план е сигурен. Той заявява: „Погледнете, ето, подновявам всичко“; „Ако някой човек е в Христос, той е ново създание“. Религия с кръпки не представлява нищо в Божиите очи. Той изисква отдаване с цяло сърце (Адвентен библейски коментар. Т. 6, стр. 1101).",
      "Исус даде Своя живот за нас. Няма ли да Му отдадем нашите най-добри чувства, най-свети стремежи, нашето най-пълно служене? (В небесни места, стр. 350)."
    ]
  },
  {
    "day": "18 август",
    "title": "ОСВЕЩЕНИЕТО Е ЗА ПАЗИТЕЛИТЕ НА СЪБОТАТА",
    "verse": "„Помни съботния ден, за да го освещаваш. Седмият ден, който е събота на Господа, твоя Бог, да не вършиш никаква работа“ (Изход 20:8-10).",
    "content": [
      "Бог е заявил в Словото Си, че седмият ден е знак между Него и избраните Му - белег за тяхната вярност.",
      "Седмият ден е избраният Божий ден. Той не е оставил този въпрос да бъде променян от свещеник или управник. Съботата е твърде важна, за да бъде оставена на човешката преценка. Бог предвидя, че хората ще пожелаят да изучават това, което на тях им е изгодно, и ще си изберат ден, който най-добре подхожда на техните наклонности, ден, който не носи никакъв божествен авторитет; и затова е заявил ясно, че седмият ден е събота на Господа.",
      "Всеки човек в Божия свят е под законите на Неговото управление. Той е поставил съботата в сърцето на Декалога, като я е направил критерий за послушание. Чрез нея можем да научим за Неговото всемогъщество, както е изявено в делата и в Словото Му.",
      "Хората не биха могли да се поставят в по-решително противопоставяне на Божието дело и закон от това да поддържат и издигат ден, за който няма никакво доказателство, че е осветен, и да претендират, че служат на Бога в същия ден. Онези, които са потъпкали закона, като са поставили фалшива събота на мястото на святата Господна събота, като налагат и съблюдаването на тази фалшива събота, превъзнасят себе си над Бога и почитат подправеното над истинското.",
      "Освещение се изисква от хора, които отхвърлят Божия свят почивен ден и го заменят с фалшива събота. Но Бог заявява, че освещението, което идва от Него, бива дарявано само на онези, които Го почитат, като се покоряват на заповедите Му. Освещението, според претенциите на тези, които продължават да престъпват закона, е фалшиво освещение. Така религиозният свят бива мамен от противника на Бога и на човека.",
      "Хората са създали множество измислици. Взели са един обикновен ден, който са предрешили със свещени одежди. Заявили са, че трябва да бъде свят ден, но това не му придава никаква следа от святост. Така те безчестят един свят Бог, като приемат авторитета на човешки институции и го представят на света като събота на християните - един ден, който няма нито едно „така казва Господ“ в своя подкрепа (Знамения на времето, 31 март 1898)."
    ]
  },
  {
    "day": "19 август",
    "title": "ЗАТРЪБЕТЕ СИГНАЛ ЗА ТРЕВОГА",
    "verse": "„Във всичките си пътища признавай Него и Той ще оправя пътеките ти“ (Пр. 3;6).",
    "content": [
      "Във всичките си пътища трябва да признаваме Бога и Той ще ръководи нашите стъпки. Трябва да се допитваме до Неговото Слово със смирени сърца, да Го молим за съвет и да предаваме нашата воля на Неговата. Не можем да сторим нищо без Него.",
      "За нас съществува най-висшата причина да ценим високо истинската събота и да стоим в нейна защита, тъй като тя е знак, който разграничава Божия народ от света. Заповедта, която светът прави невалидна, е онази, на която поради точно тази причина Божият народ ще отдаде по-голяма чест. Точно във времето, когато невярващите се отнасят презрително към Божието Слово, верните Халевци биват призовани. Точно тогава е време да стоят твърдо на поста на дълга, без показност или отклонение поради упреци. Невярващи пратеници са готови да унищожат Халев. Той видя камъните в ръцете на онези, които представиха фалшив доклад, но това не го разколеба; имаше една вест и искаше да я разнесе. Същият дух ще бъде изявен днес от онези, които са верни на Бога.",
      "Псалмистът заявява: „Време е да подейства Господ, защото нарушиха закона Ти. Понеже аз любя Твоите заповеди повече от злато, даже от чисто злато...“ (Пс. 119:126,127). Когато хората застанат твърдо на страната на Исус, когато Христос пребъдва в сърцата им чрез вяра, любовта им към Божиите заповеди става по-силна, паралелно с презрението, което светът сипе върху свeтите Му повеления. Точно това е времето, в което истинската събота трябва да бъде представена пред хората както чрез перо, така и на всеослушание. Тъй като четвъртата заповед и онези, които я съблюдават, са пренебрегвани и презирани, верните ще почувстват, че това е времето, когато не трябва да крият вярата си, но да прославят закона на Йехова, като не предават знамето, на което е написана вестта на третия ангел - Божиите заповеди и вярата в Исус.",
      "Нека онези, които имат истината такава, каквато е в Исус, да не придават никакво освещение дори чрез мълчанието си на делото на тайната на беззаконието. Нека никога да не престават да тръбят сигнал за тревога.  Истината не трябва да остава скрита, не трябва да бъде отричана или замаскирана, но напълно признавана и дръзновено прогласявана (Избрани вести. Т. 2, стр. 369, 370)."
    ]
  },
  {
    "day": "20 август",
    "title": "ЧИСТИЯТ БЕЛЕГ НА ИСТИНАТА",
    "verse": "„И Господ му рече: Мини през града, през Йерусалим, и тури белег върху челата на мъжете, които въздишат и плачат поради всичките мерзости, които стават всред него“ (Йезек. 9:4).",
    "content": [
      "Отбележете този въпрос внимателно. Онези, които приемат чистия белег на истината, изработен в тях чрез мощта на Светия Дух, представен чрез един белег от мъжете в ленено, са онези, които „въздишат и плачат поради всичките мерзости, които стават“ в църквата (Свидетелства към църквата. Т. 3, стр. 267).",
      "Групата, която не се чувства опечалена и поради своето собствено духовно падение не стене заради греховете на останалите, ще бъде оставена без Божия печат.",
      "Не всички, които изповядват, че пазят съботата, ще бъдат подпечатани. Има мнозина, дори сред онези, поучаващи в истината, които няма да получат Божия печат върху челата си. Те са имали светлината на истината, знаели са волята на Господаря си, разбирали са всеки аспект от нашата вяра, но са нямали съответстващи дела.",
      "Нито един от нас няма да получи Божия печат, докато в характера му има едно петно или бръчка. Светият Дух е предоставен като сътрудник в нашите усилия за изличаване на дефектите в характерите ни, за очистването на храма на душата от всеки порок. Тогава късният дъжд ще се излее върху нас, също както ранният дъжд се изля върху учениците.",
      "Братя, какво вършите за великото дело на приготовлението? Онези, които се съюзяват със света, приемат светския характер и се подготвят за белега на звяра. Тези, които не уповават на себе си, които се смиряват пред Бога и очистват душите си чрез послуша­ние на истината - те приемат небесния характер и се приготвят да получат Божия печат на челата си. Когато излезе заповедта и отличи­телният белег бъде поставен, техният характер ще остане чист и неопетнен за вечността.",
      "Сега е времето да се подготвим. Божият печат никога няма да бъде сложен върху челото на нечисти мъж или жена. Никога няма да бъде поставен върху челото на мъже или жени, обичащи света. Никога няма да бъде върху челото на мъж или жена, които имат лъжлив език или измамливо сърце. Всички, които приемат печа­та, трябва да са без петно пред Бога - те са кандидати за небето (Свидетелства към църквата. Т. 5, стр. 211, 213-216)."
    ]
  },
  {
    "day": "21 август",
    "title": "КОЙ ЩЕ ПОЛУЧИ БОЖИЯ ПЕЧАТ?",
    "verse": "„И в устата им не се намери лъжа; те са непорочни“ (Откр. 14:5).",
    "content": [
      "Само онези, които получат печата на живия Бог, ще имат възможността да преминат през портите на Светия град.",
      "Печатът на живия Бог ще бъде поставен само върху онези, които по характер са подобни на Христос.",
      "Както восъкът приема формата на печата, така трябва и душата да приеме отпечатъка на Божия Дух и да съхрани образа на Христос. Мнозина няма да получат Божия печат, защото, като не пазят заповедите, няма да могат да принесат и плодовете на правдата.",
      "Масата от изповядващи се за християни ще преживее най-горчивото си разочарование в Божия ден. Те няма да получат върху челата си печата на живия Бог. Хладки, с отдадено наполовина сърце, те безчестят Бога далеч повече от отхвърления като невярващ. Лутат се в тъмнината, докато биха могли да ходят в дневната светлина на Словото под ръководството на Онзи, Който никога не греши.",
      "Тези, които Агнецът ще води покрай потоците на живи води и от чиито очи Той ще изтрие всички сълзи, ще бъдат онези, които сега придобиват познанието и разбирането, разкрити в Библията, Божието Слово.",
      "Не трябва да копираме никое човешко същество. Не съществува достатъчно мъдър човек, за да ни бъде критерий. Трябва да гледаме на Човека Исус Христос, Който е в пълнотата на съвършенството на правдата и светостта. Той е начинателят и усъвършителят на нашата вяра. Той е Образецът. Неговият пример е мярката за опита, който ние трябва да придобием. Неговият характер е нашият пример. Затова нека отвърнем умовете си от хаоса и трудностите на живота и ги фокусираме върху Него, така че, като Го гледаме, да можем да се променяме по Негово подобие. Трябва да гледаме на Христос, за да постигнем резултати. Можем със сигурност да отправим погледа си към Него; защото Той е всемъдър. Като гледаме към Исус и мислим за Него, Той, Надеждата на славата, ще бъде оформен вътре в нас.",
      "Нека се борим с всички сили, които Бог ни е дал, за да бъдем между 144-те хиляди (Адвентен библейски коментар. Т. 7, стр. 970)."
    ]
  },
  {
    "day": "22 август",
    "title": "ВРЕМЕТО ЗА ПОДПЕЧАТВАНЕТО СКОРО ЩЕ ИЗТЕЧЕ",
    "verse": "„Ние трябва да вършим делата на Този, Който Ме е пратил, докле е ден; иде нощ, когато никой не може да работи“ (Йоан 9:4).",
    "content": [
      "Времето за подпечатването е много кратко и скоро ще приключи. Сега, докато четирите ангела задържат ветровете, е времето да утвърдим със сигурност своето призвание и избиране (Ранни писания, стр. 58).",
      "Беше ми показано времето, когато разгласяването на Тройната ангелска вест ще приключи. Божията сила владееше над Неговия народ. Те бяха осъществили делото си и бяха приготвени за предстоящия час на изпитанието.",
      "Бяха получили късния дъжд, освежаването от присъствието на Господа, и живото свидетелство беше възобновено. Последното велико предупреждение бе разгласено навсякъде. То беше разярило онези от живеещите по земята, които не желаеха да приемат вестта.",
      "Видях ангели да бързат напред-назад в небето. Един ангел с перо за писане до себе си се завърна от земята и докладва на Исус, че работата му е извършена и светиите са преброени и подпечатани. Тогава видях Исус да хвърля на земята кадилницата. Той вдигна ръцете Си и със силен глас изрече: „Сбъдна се!“ (Ранни писания, стр. 279).",
      "Видях също, че мнозина не осъзнаваха какви трябва да бъдат, за да живеят пред лицето на Господа без първосвещеник в светилището през времето на скръбта. Онези, които приемат печата на живия Бог, и са защитени във времето на скръбта, трябва да отразяват напълно образа на Исус.",
      "Видях, че мнозина бяха немарливи към така необходимото приготовление, като гледаха към времето на „освежаването“ и „късния дъжд“, което да ги направи годни да устоят в Господния ден и да живеят пред лицето Му. О, видях мнозина във времето на скръбта без подслон! (Ранни писания, стр. 71).",
      "Когато Исус напусне светилището, тогава онези, които са свети и праведни, ще бъдат завинаги такива, защото всичките им грехове ще бъдат изличени и те ще бъдат подпечатани с печата на живия Бог. Но онези, които са неправедни и нечисти, ще си останат такива; защото тогава няма да има никакъв Свещеник в светилището, Който да представя приношенията им, изповедите и молитвите им пред трона на Отец. Ето защо всичко, което е извършено за избавлението на душите от настъпващата буря на гняв, трябва да бъде извършено преди Исус да напусне Светая Светих в небесното светилище (Ранни писания, стр. 48)."
    ]
  },
  {
    "day": "23 август",
    "title": "АНГЕЛИТЕ МОГАТ ДА РАЗПОЗНАВАТ БОЖИЯ ПЕЧАТ",
    "verse": "„И видях друг ангел да се издига от изток, у когото беше печатът на живия Бог; и той извика с висок глас към четирите ангела, на които бе дадено да повредят земята и морето, и каза: Не повреждайте земята, нито морето, нито дърветата, преди да ударим печат върху челата на слугите на нашия Бог“ (Откр. 7:2,3).",
    "content": [
      "Всичко в света е в несигурност. Народите са разгневени, извършват се големи приготовления за война. Народ прави заговор против народ и царство против царство. Великият ден на Бога бърза много. Но въпреки че народите събират всичките си сили за война и кръвопролитие, заповедта към ангелите е все още в сила, така че те задържат четирите вятъра, докато Божиите слуги не получат печат на челата си (Адвентен библейски коментар. Т. 7, стр. 968).",
      "Все още четирите вятъра са задържани, докато Божиите слуги не бъдат подпечатани. Тогава земните власти ще обединят силите си за последната велика битка. Колко отговорно трябва да се възползваме от малкото оставащо време на изпитанието! (Адвентен библейски коментар. Т. 7, стр. 968).",
      "Умовете, които са били отдадени на разпуснати мисли, трябва да се променят. Мислите трябва да бъдат изцяло насочени към Бога. Сега е времето, когато трябва да положим искрено усилие да преодолеем естествените наклонности на плътското сърце (Вярата, чрез която живея, стр. 336).",
      "Тъкмо преди да навлезем във времето на скръбта, ще приемем печата на живия Бог. Тогава видях четирите ангела да престават да задържат ветровете. И видях глад, бедствия и меч, народ въставаше против народ и целият свят беше в смут (Адвентен библейски коментар. Т. 7, стр. 968).",
      "Какво представлява печатът на живия Бог, който е поставен върху челата на Неговия народ? Това е знак, който ангелите, но не и човешките очи, могат да разпознаят; понеже ангелът унищожител трябва да види този белег на изкупление. Интелигентният ум е видял знака на Голготския кръст у осиновените Господни синове и дъщери. Грехът от престъпването на Божия закон бива отстранен. Те са облечени в сватбена премяна и са покорни и верни на всички Божии заповеди (Адвентен библейски коментар. Т. 7, стр. 968).",
      "Господ няма да извини онези, които познават истината, ако не се покоряват в думи и дела на Неговите заповеди (Вярата, чрез която живея, стр. 336)."
    ]
  },
  {
    "day": "24 август",
    "title": "ЗНАКЪТ, РАЗГРАНИЧАВАЩ БОЖИЯ НАРОД",
    "verse": "„Дадох им и съботите Си да бъдат знак между Мене и тях, за да познаят, че Аз, Господ, ги освещавам“ (Йезек. 20:12).",
    "content": [
      "Както съботата бе знак, който отличаваше израилтяните, когато излизаха от Египет, за да влязат в земния Ханаан, така сега тя е знакът, отличаващ Божиите избрани, когато излизат от света, за да влязат в небесната почивка.",
      "Съблюдаването на съботата е средството, поставено от Бога, за съхраняване на познанието за Него и разграничаване на верните Му послушни от нарушителите на Неговия закон.",
      "Тя (съботата) принадлежи на Христос.  Понеже Той направи всяко нещо, създаде и съботата. Чрез Него беше отделена като възпоменание за делото на сътворението. Тя сочи към Него като Създател - така е за всеки, който я освещава. Съботата заявява, че Онзи, Който е създал всичко на небето и на земята и чрез Когото всичко се сплотява, е глава на църквата и чрез Неговата сила ние ставаме примирени с Бога. Понеже, като говори за Израил, Той казва: „Дадох им съботите Си, да бъдат знак между Мене и тях, за да познаят, че Аз, Господ, съм, Който ги освещавам“ - и така ги направи светии. Тогава съботата е знак на Христовата сила, действаща, за да ни освети. Като знак на освещаващата Му сила, съботата е дадена на всички, които чрез Христос стават част от Божия Израил.",
      "За всички, които приемат съботата като знак за Христовата творческа и изкупителна сила, тя ще бъде наслада. Като виждат Христос в нея, те ще се наслаждават в Него. Съботата им сочи делата на сътворението като доказателство за могъщата Му сила да изкупва. Като подбужда в съзнанието изгубения едемски мир, тя говори за мир, възобновен от Спасителя. И всичко в природата повтаря: „Дойдете при Мене всички, които се трудите и сте обременени, и Аз ще ви успокоя“ (Мат. 11:28).",
      "Съботата е златната верижка, която свързва Бог с Неговия народ (Вярата, чрез която живея, стр. 33)."
    ]
  },
  {
    "day": "25 август",
    "title": "БЕЗСМЪРТИЕТО И СЛАВАТА НА СЪБОТАТА",
    "verse": "„Тогава ще се наслаждаваш в Господа: И Аз ще те направя да яздиш по високите места на земята, и ще те храня в наследството на баща ти Якова; защото устата Господни изговориха това“ (Исая 58:14).",
    "content": [
      "",
      "Видях, че твърде малко разбираме и осъзнаваме важността на съботата спрямо това, което вече трябваше да разбираме и да знаем за нейната значимост и слава. Видях, че все още не познаваме какво означава да яздиш по високите места на земята и да бъдеш хранен с наследството на Яков. Но когато освежаването и късният дъжд дойдат от присъствието на Господа и от славата на Неговата сила, ще познаем какво означава да се храниш с Якововото наследство и да яздиш по високите места на земята. Тогава ще видим съботата в по-голяма значимост и слава. Но няма да я съзрем във всичката ѝ слава и стойност, докато при гласа на Бога с нас не бъде направен заветът на мир, докато бисерните порти на новия Йерусалим не се разтворят и не отстъпят встрани със своите блестящи дръжки, и докато радостният весел глас на прекрасния Исус не се чуе да звучи по-богат от всяка музика, достигала някога до човешкото ухо, като им повелява да влязат. Видях, че имаме съвършен достъп до града, понеже бяхме пазили Божиите заповеди. И небето, чудесното небе е нашият дом (Писмо 3, 1851).",
      "Видях Десетте заповеди, изписани върху каменните плочи с Божия пръст. На едната бяха четирите, а на другата - шестте. Четирите на първата плоча светеха по-ярко от другите шест. Но четвъртата, съботната заповед, ги надминаваше по блясък; понеже съботата бе отделена да бъде пазена в чест на Божието свято име. Святата събота изглеждаше славна - бе обкръжена отвсякъде със славно сияние. Видях, че съботната заповед не бе прикована на кръста. Ако беше така, и другите трябваше да бъдат приковани; и тогава щяхме да сме свободни да ги нарушаваме всичките заедно с четвъртата.",
      "Видях, че святата събота е и ще бъде разделителната стена между истинския Божи Израил и невярващите; и че съботата е великият изпит за обединяване на сърцата на Божиите скъпи, очакващи Го светии (Ранни писания, стр. 32, 33)."
    ]
  },
  {
    "day": "26 август",
    "title": "СЪБОТАТА Е БОЖИЯТ ЗНАК",
    "verse": "„Освещавайте още и съботите Ми, и нека да бъдат знак между Мене и вас, за да познаете, че Аз, Господ, съм Ваш Бог“ (Йезек. 20:20).",
    "content": [
      "Израилтяните отбелязаха над вратите кървав знак, за да покажат, че са Божия собственост. По същия начин Божиите чада в днешно време ще носят знака, който Бог е предопределил. Те ще се съобразяват със свeтия Божи закон. Знак е поставен върху всеки един от Божия народ точно както такъв знак бе сложен над вратите на еврейските жилища, за да се запазят верните избрани от смърт. Бог заявява: „Дадох им и съботите Си, да бъдат знак между Мене и тях, за да познаят, че Аз съм Господ, Който ги освещава“ (Адвентен библейски коментар. Т. 7, стр. 968).",
      "Всяка душа в нашия свят е собственост на Господа по сътворение и изкупление. Всяка една душа бива изпитвана индивидуално в своя живот. Дала ли е на Бога онова, което Му принадлежи? Представила ли е пред Него всичко, което е Негово като изкупено Негово притежание? Всички, които пазят скъпо Господа като свой дял в живота, ще бъдат под Негов контрол и ще приемат знака, печата на Бога, показващ, че са специално Негово притежание. Христовата правда ще върви пред тях и славата на Господа ще им бъде награда. Господ ще пази всяко човешко същество, което носи Неговия знак.",
      "„Господ говори още на Мойсей, казвайки: Говори тъй също на израилтяните, казвайки: Съботите Ми непременно да пазите; защото това е знак между Мене и вас във всичките поколения, за да знаете, че Аз съм Господ, Който ви освещавам“.",
      "„Шест дни да се работи, а седмият ден е събота за свята почивка, свята Господу; всеки, който работи в съботния ден, непременно да се умъртви. Прочее, израилтяните да пазят съботата, като я празнуват във всичките си поколения по вечен завет. То е знак между Мене и израилтяните завинаги; защото в шест дни направи Господ небето и земята, а на седмия ден си почина и се успокои“ (Изх. 31:11-17).",
      "Това признание на Бога е от най-висока стойност за всяко човешко същество. Всички, които Го обичат и Му служат, са изключително скъпи в Неговите очи. Той желае те да стоят там, където могат да бъдат достойни представители на истината така, както бе Исус (Адвентен библейски коментар. Т. 7, стр. 968)."
    ]
  },
  {
    "day": "27 август",
    "title": "ИЗУЧАВАНЕ НА ТЕМАТА ЗА СВЕТИЛИЩЕТО",
    "verse": "„И каза ми: До две хиляди и триста денонощия; тогава светилището ще се очисти“ (Дан. 8:14).",
    "content": [
      "Трябва да сме искрени ученици на пророчествата; не бива да си почиваме, докато не станем добре запознати с темата за светилището, която е представена във виденията на Даниил и Йоан. Тази тема хвърля голяма светлина върху сегашното ни състояние и дело, като ни дава непогрешимо доказателство, че Бог ни е водил в миналите ни преживявания. Тя разяснява нашето разочарование през 1844 г., като ни показва, че светилището, което трябваше да се очисти, не беше земята, както предполагахме, но тогава Христос влезе в най-святото отделение на небесното светилище, за да извърши заключителната работа в служенето си като Първосвещеник, за да се изпълнят думите на ангела, изречени пред пророк Даниил.",
      "Откри се, че 2300 денонощия започват, когато заповедта на Артаксеркс за възстановяването и съграждането на Йерусалим влезе в действие през есента на 457 г.пр.Хр. Като приехме това за изходна точка, имаше съвършено съответствие при приложението на всички събития, за които бе предсказано в обяснението на този период от Дан. 9:25-27.     70-те седмици или 490 години бяха определени най-вече за евреите. При приключването на този период нацията подпечата своето отхвърляне на Христос чрез преследване на учениците Му и тогава апостолите се отправиха към езичниците - 34 г.сл.Хр. Тогава, след като първите 490 г. бяха приключили, щяха да останат 1810 г. От 34 г.сл.Хр. 1810-те години се простират до 1844 г. „Тогава - каза ангелът - светилището ще се очисти.“",
      "Вярата ни по отношение на първата, втората и третата ангелски вести беше правилна. Големите пътни знаци, които отминахме, са непоклатими. Въпреки че пъклените войнства могат да се опитат да ги откъснат от основите им и да ликуват при мисълта, че са победили, все пак не са успели в това. Тези стълбове на истината стоят здраво като вечните хълмове, непоклатими от никакви човешки усилия, съчетани с тези на Сатана и неговото войнство. Можем да научим много и трябва постоянно да изследваме Писанията, за да се убедим дали тези неща са верни (Вярата, чрез която живея, стр. 208)."
    ]
  },
  {
    "day": "28 август",
    "title": "ОЧИСТВАНЕ НА СВЕТИЛИЩЕТО",
    "verse": "„Гледах в нощните видения, и ето, един като човешки син идеше с небесните облаци и стигна до Стария по дни; и доведоха го пред Него“ (Дан. 7:13).",
    "content": [
      "След Своето възнесение нашият Спасител започна делото Си като наш Първосвещеник. Апостол Павел казва: „Защото Христос влезе не в ръкотворно светилище, образ на истинското, но в самите небеса, да се яви вече пред Божието лице за нас“ (Евр. 9:24) (...)",
      "В продължение на осемнадесет века тази дейност на служене продължаваше в първото отделение на светилището. Христовата кръв, застъпваща се в интерес на каещите се вярващи, осигури тяхното опрощение и приемане от Отец, но въпреки това греховете им все още оставаха във възпоменателните книги. Както в символичната служба имаше дейност на умилостивение в края на годината, така и преди Христовото дело за изкупление на човеците да бъде привършено има дейност по умилостивение за отмахване на греха от светилището. Това е службата, която започна с приключването на 2300 денонощия. В това време нашият Първосвещеник влезе в Светая Светих, за да изпълни последната част от тържественото Си дело - да очисти светилището.",
      "Влизането на Христос като наш Първосвещеник в най-святото място, за да очисти светилището, разкри нагледно представеното в Даниил 7:13; и идването на Господа в Неговия храм, предсказано от пророк Малахия, които са едно и също събитие; това е представено също и чрез идването на младоженеца на сватбата, описано от Христос в притчата за десетте девици в Матей, 25 глава.",
      "Очистването на светилището включва едно изследователско дело - дело на съд. Тази дейност трябва да бъде извършена малко преди Христос да дойде, за да изкупи Своя народ; понеже когато дойде, с Него е и наградата Му, за да даде на всеки човек според делата му.",
      "В деня на последната разплата длъжност, ранг или богатство няма да променят дори и до диаметъра на косъма случая на когото и да е било. Човеците ще бъдат съдени от всевиждащия Бог според това, което са в чистота, в благородство и в любов към Христос (Вярата, чрез която живея, стр. 207)."
    ]
  },
  {
    "day": "29 август",
    "title": "НАСТАВЛЕНИЯ ОТ НЕБЕСНОТО СВЕТИЛИЩЕ",
    "verse": "„Нека пристъпваме с искрено сърце в пълна вяра, със сърца, очистени от лукава съвест, и с тяло, измито с чиста вода“ (Евр. 10:22).",
    "content": [
      "„Гледах в нощните видения, и ето, един като човешки син идеше с небесните облаци и стигна до Стария по дни; и доведоха го пред Него“ (Дан. 7:13).  Идването на Христос, описано тук, не е второто Му идване на земята. Той идва при Древния по дни в небето, за да получи управление, слава и царство, които ще Му бъдат дадени при приключване на дейността Му като посредник. Именно това идване, а не Второто Му пришествие на земята, е онова, което бе предсказано в пророчеството, определено да се случи при приключването на 2300 денонощия в 1844 година. Придружаван от небесни ангели, нашият велик Първосвещеник влиза в Светая Светих и там се явява в присъствието на Бога, за да изпълни делото на изследователния съд и да направи умилостивение за всички онези, за които е доказано, че имат право да получат Неговия дар (Вярата, чрез която живея, стр. 209).",
      "Да можеше Господ да ни даде да видим надеждата от поглъщането на бликащите струи от водата на живота. Чистите му потоци ще ни освежат и изцелят, ще възобновят всичко в нас. О, само ако сърцата бяха подчинени чрез Божия Дух! Ако окото гледаше единствено и само Божията слава, какъв поток от небесна светлина би се излял върху душата. Онзи, Който говореше както никой не е говорил, беше възпитан на земята. След възкресението Си Той обучаваше Своите самотни, разочаровани ученици, пътуващи за Емаус, и онези, които бяха събрани заедно в горницата. Отвори пред тях Писанията, които говореха за Него, и накара сърцата им да трепнат от една свята, нова блажена надежда и радост.",
      "От Светая Светих продължава великото дело на наставлението. Божиите ангели носят вести до човеците. Христос служи в светилището. Ние не Го следваме в светилището, както се случваше преди. Христос и ангелите работят в сърцата на човешките чада. Църквата горе, съюзена с църквата долу воюва с доброто воинстване на земята. Тук, на земята, трябва да се състои пречистването на душата в съгласие с Христовото очистване на светилището в небето (Писмо 37, 1887).",
      "Сега Божиите избрани трябва да държат очите си неизменно отправени към небесното светилище, където нашият велик Първосвещеник ходатайства за Своя народ (Вярата, чрез която живея, стр. 209)."
    ]
  },
  {
    "day": "30 август",
    "title": "РАЗГЛЕЖДАНЕ СЛУЧАИТЕ НА ЖИВИТЕ",
    "verse": "„Помни, прочее, как си приел и си чул, и пази го, и покай се. И тъй, ако не бодърстваш, ще дойда като крадец; и няма да знаеш в кой час ще дойда върху тебе“ (Откр. 3:3).",
    "content": [
      "От времето, определено за съда - края на 2300 денонощия в 1844 г. - започна дейността по изследване и заличаване на греховете. Всички, които някога са приели върху себе си Христовото име, трябва да преминат през щателно претърсващо изследване. Както живите, така и мъртвите, трябва да бъдат съдени „според делата си по написаното в книгите“ (Откр. 20:12).",
      "Съдията казва: „Всички ще се оправдаят чрез вярата си и ще бъдат съдени по делата си“.",
      "Грехове, за които липсва покаяние и които не са били отхвърлени, няма да бъдат опростени, нито заличени от възпоменателните книги, но ще стоят да свидетелстват против грешника в деня Господен.",
      "Сериозна борба предстои за всички, които желаят да подчинят злите си наклонности, борещи се за господство. Дейността за подготовка е лична работа. Не сме спасявани по групи. Чистотата и посвещението на един няма да компенсират нуждата от същите тези качества у другиго. Въпреки че всички народи трябва да преминат през Божия съд, все пак Той ще проучи случая на всяка индивидуална личност с такова прецизно и внимателно изследване, като че ли на земята не съществува друго същество. Всеки трябва да бъде изпитан и намерен без петно или бръчка, или друго някакво такова нещо.",
      "В момента съдът протича в светилището горе. В продължение на много години тази дейност е напредвала. Скоро - никой не знае колко скоро - тя ще премине към случаите на живите. Във величественото присъствие на Бога животът ни трябва да премине на преглед. В това време повече от всякога е дълг на всяка душа да обърне внимание на предупреждението на Спасителя: „Внимавайте, бдете и молете се; защото не знаете кога ще настане времето“ (Марк 13:33). „И тъй, ако не бодърстваш, ще дойда като крадец; и няма да знаеш в кой час ще дойда върху тебе“ (Откр. 3:3) (Вярата, чрез която живея, стр. 211)."
    ]
  },
  {
    "day": "31 август",
    "title": "ИЗСЛЕДОВАТЕЛНИЯТ СЪД",
    "verse": "„Греховете на някои човеци са явни и изпреварват ги в съда; а на някои идат отпосле“ (1 Тим. 5:24).",
    "content": [
      "Дейността на изследователния съд и на заличаването на греховете трябва да бъде осъществена преди Второто пришествие на Господа. Тъй като мъртвите трябва да бъдат съдени по делата, записани в книгите, не е възможно греховете на хората да бъдат изличавани във времето след съда, при който случаите им са изследвани. Когато изследователният съд приключи, Христос ще дойде и наградата Му ще бъде с Него, за да даде на всеки човек според каквито са делата му.",
      "Всички трябва да бъдат съдени по докладите, записани в книгите, и да бъдат възнаградени според каквито са били делата им. Този съд не се провежда по време на смъртта.",
      "В символичната служба на първосвещеника, той, след като беше направил умилостивение за Израил, излизаше навън и благославяше молещите се Богу. Така и Христос, в края на Своята дейност като посредник, ще се яви „без грях, за спасение“, за да благослови Своя очакващ Го народ с вечен живот. Както свещеникът, при прехвърляне на греховете от светилището, ги изповядваше върху главата на козела за отпущане, така и Христос ще постави всичките им грехове върху Сатана - първопричината и подстрекателя на греха. Козелът за отпущане, натоварен с греховете на израилтяните, беше отпращан далеч, „в необитаема земя“; така и Сатана, носещ вина за всичките грехове, които е съдействал да извършат Божиите избрани, ще бъде изолиран от всичко за 1000 години на земята, която ще бъде пуста, необитаема, като най-накрая ще понесе и пълното възмездие за греха всред пламъците, които ще унищожат всички нечестиви.",
      "Неколцина, да, само неколцина от големия брой обитатели на земята ще бъдат спасени за вечен живот, докато масите, които не са усъвършенствали душите си в покорство на истината, ще бъдат определени за втората смърт.",
      "Докато греховете на каещите се вярващи биват прехвърляни от светилището, трябва да има една специална дейност по очистване и отмахване на греха сред Божиите избрани на земята (Вярата, чрез която живея, стр. 213)."
    ]
  },
  {
    "day": "1 септември",
    "title": "ИЗПРАВЕНИ ПРЕД ВЛАСТИ И СЪДИЛИЩА",
    "verse": "„Ще говоря за Твоите свидетелства и пред царе, и няма да се посрамя“ (Пс. 119:46).",
    "content": [
      "Във великото заключително дело ще разберем с недоумение, че не знаем как да се справим, но нека никога не забравяме, че три небесни сили работят, че Божествената десница е върху кормилото и че Бог ще изпълни намеренията Си докрай (Евангелизъм, стр. 65).",
      "Ще дойде време, когато ще бъдем отвеждани пред съдилища и ще свидетелстваме пред хиляди заради името Му, и всеки един ще трябва да изложи основанията за своята вяра (Ривю енд Хералд, 18 декември 1888).",
      "Всяка истинна позиция, приета от народа Му, трябва да понесе критиката на най-великите умове; най-висшестоящите от великите земни мъже ще бъдат доведени в контакт с истината, затова всяко становище, което заемаме, трябва да бъде внимателно проучено и проверено чрез Писанията. Сега изглеждаме незабележими, но това няма да продължи вечно. Настават моменти, които ще ни изведат най-отпред и ако нишките на нашата доктрина не могат да бъдат разкъсани, велики светски мъже и историци ще се опитат да ги разнищят на парченца - и това трябва да стане (Евангелизъм, стр. 69).",
      "Господ Исус ще даде на учениците слово и мъдрост, така че противниците им нито да противоречат, нито да устоят. Онези, които не биха могли чрез аргументите на сатанинските заблуди да надвият, ще принесат утвърдително свидетелство, което ще смае така наречените „учени“ мъже. Думите ще излизат от устните на необразованите с такава убедителна сила и мъдрост, че ще извършват обръщане в приемане на истината. Хиляди ще се обърнат при тяхното свидетелство.",
      "Защо необразованият да не притежава тази сила, която липсва на учения? Необразованият чрез вяра в Христос е навлязъл в атмосферата на една чиста, ясна истина, докато ученият се е отвърнал от нея. Бедният човек е Христов свидетел. Той не може да се позовава на историята или на така наречената „висша наука“, но събира от Божието Слово могъщи аргументи. Истината, която говори под вдъхновението на Духа, е толкова чиста и впечатляваща; тя носи със себе си такава неоспорима сила, че на това свидетелство не може да се противостои (Ръкопис 53, 1905)."
    ]
  },
  {
    "day": "2 септември",
    "title": "СВИДЕТЕЛСТВАЩИ ПРЕД ВЕЛИКИТЕ МЪЖЕ НА ЗЕМЯТА",
    "verse": "„Да! И пред управители и царе ще ви извеждат поради Мене, за да свидетелствате на тях и на народите“ (Мат. 10:18).",
    "content": [
      "Не е далеч времето, когато Божиите избрани ще бъдат призовани да дадат своето свидетелство пред земните управници. Почти никой няма представа с какви забързани крачки се приближаваме към великата криза в нашата история.  Няма никакво време за суетене, за пропиляване, за занимаване с незначителни въпроси (Ривю енд Хералд, 26 април 1892).",
      "Царе, управници и велики мъже ще чуят за вас от сведенията на онези, които са враждебно настроени, а вашата вяра и характер ще бъдат представяни погрешно пред тях. Но онези, които са лъжливо обвинени, ще имат възможността да се явят в присъствието на обвинителите си, за да отговарят за себе си. Те ще имат привилегията да донесат светлината пред онези, които са наричани великите мъже на земята, и ако сте изучавали Библията, ще сте готови да дадете отговор на всеки, който пита за надеждата, която е във вас, с кротост и страх. Враговете ви няма да бъдат в състояние да противостоят на вашата мъдрост.",
      "Сега имате възможност да придобиете най-голямата интелектуална сила чрез изучаване на Божието Слово. Но ако сте лениви и не успявате да задълбочите копаенето си в мините на истината, няма да бъдете готови за кризата, която предстои скоро да ни сполети. О, да бяхте осъзнали, че всеки момент е златен. Ако живеете с всяко слово, което излиза от Божиите уста, няма да бъдете заварени неподготвени (Ривю енд Хералд, 26 април 1892).",
      "Не знаете кога ще бъдете призовани да дадете своето свидетелство за истината. Мнозина ще трябва да застанат пред законодателните органи; някои ще застанат пред земни управници и учени мъже, за да отговарят за вярата си. Онези, които са имали само повърхностно разбиране за истината, няма да бъдат в състояние да разяснят добре Писанията и да изложат ясно определените причини за вярата си. Те ще се объркат и няма да бъдат работници, които държат да не се посрамят. Нека никой не си въобразява, че не се нуждае от изучаване, понеже не е определен да проповядва от светия амвон. Не знаете какво може да изисква Бог от вас (Принципи на християнското възпитание, стр. 217)."
    ]
  },
  {
    "day": "3 септември",
    "title": "ПРИГОТВИ СЕ ДА ПОСРЕЩНЕШ СВОЯ БОГ",
    "verse": "„Затова според твоите постъпки ще направя, Израилю. И понеже ще ти направя това, приготви се да посрещнеш своя Бог, Израилю“ (Амос 4:12).",
    "content": [
      "Мнозина не осъзнават какви трябва да бъдат, за да живеят пред лицето на Господа без Първосвещеник в светилището през времето на скръбта. Онези, които приемат печата на живия Бог и са предпазвани във времето на скръбта, трябва да отразяват Исусовия образ напълно (Ранни писания, стр. 71).",
      "Одеждите им трябва да са без петно, характерите им - да бъдат очистени от греха чрез кръвта Му. Чрез Божията благодат и чрез своето собствено усилие те ще трябва да станат победители в битката със злото. Докато изследователният съд продължава в небето, докато греховете на каещите се вярващи биват принасяни в светилището, трябва да се извърши специално дело на очистване, на премахване на греха измежду Божия народ на земята (Великата борба, стр. 425).",
      "Видях, че мнозина бяха немарливи към така необходимата подготовка, като не гледаха към времето на „освежаването“ и „късния дъжд“, което да ги направи годни да устоят в деня на Господа и да живеят пред Неговото лице. О, колко много хора видях във времето на скръбта без защита. Те са били небрежни за необходимата подготовка; ето защо не са могли да получат освежаването, което всички трябва да имат, за да ги направи годни да живеят пред лицето на един свят Бог (Ранни писания, стр. 71).",
      "Онези, които отказват да бъдат одялани, няма да успеят да очистят душите си в послушание на пълната истина, а като вярват, че състоянието им е далеч по-добро от това, което е в действителност, ще достигнат до времето на изливането на язвите и едва тогава ще разберат, че са имали нужда да бъдат одялани и пригодени за вграждане в сградата.",
      "Видях, че никой не може да вземе участие в „освежаването“, докато не получи победа над всяка пречка - над гордост, егоизъм, любов към света и над всяка погрешна дума и действие. Ето защо трябва да се приближаваме повече и повече до Господа. Нека всички да помнят, че Бог е свят и никой друг освен свeти същества не може да живее постоянно в Неговото присъствие (Ранни писания, стр. 71)."
    ]
  },
  {
    "day": "4 септември",
    "title": "ОБЕЩАНИЕ ЗА БОЖИЯТА ПОМОЩ",
    "verse": "„А когато ви предадат, не се безпокойте как или какво ще говорите, защото в същия час ще ви се даде какво да говорите“ (Мат. 10:19).",
    "content": [
      "Когато Христовите служители бъдат поведени на изпит за своята вяра, няма да бъде необходимо предварително да се подготвят, за да се представят добре. Сега подготовката им трябва да бъде извършвана ден след ден, като натрупват в сърцата си съкровищата на скъпоценните истини от Божието Слово, като се хранят от Христовите учения и като укрепват вярата си чрез молитва; тогава, когато бъдат изведени на изпит, Светият Дух ще напомня самите истини, които ще достигнат до сърцата на дошлите да чуят. Бог ще направи познанието, получено чрез старателно изследване на Писанията, да проблесне в паметта им точно в необходимия момент (Съвети към съботното училище, стр. 40, 41).",
      "Сега трябва да се подготвяте за времето на изпитанието. Сега трябва да знаете дали нозете ви са стъпили на Вечната скала. Трябва да имате лична опитност и да не сте зависими от другите за своята светлина. Когато бъдете въведени в изпитание, без никакъв земен приятел да може да застане на ваша страна, ще знаете, че не сте сами. Ще бъдете ли в състояние тогава да осъзнаете, че единствен Христос е вашата подкрепа? Ще бъдете ли в състояние да си спомните обещанието: „Ето, Аз съм с вас през всичките дни до свършека на света“? Навсякъде около вас ще има невидими същества, решили да ви унищожат. Сатана и ангелите му ще търсят всякакъв начин да да ви разклатят от непоколебимостта спрямо Бога и Неговата истина. Но ако погледът ви е отправен единствено и само към Неговата слава, няма защо да мислите как ще засвидетелствате за истината Му (Ривю енд Хералд, 26 април 1892).",
      "Млади мъже и жени, растете ли към пълния ръст на жени и мъже в Христос, така че щом дойде кризата, да не можете да бъдете отделени от Източника на вашата сила? Ако желаем да устоим във времето на изпитанието, трябва сега, в мирно време, да придобиваме жива опитност в Божиите неща. Сега трябва да се научим да разбираме какво представляват дълбоките раздвижвания на Божия Дух. Христос трябва да бъде за нас всичко и във всичко Той да е Алфата и Омегата, първият и последният, началото и краят (Ривю енд Хералд, 2 май 1892)."
    ]
  },
  {
    "day": "5 септември",
    "title": "ОЩЕ ЕДНА ПЕТДЕСEТНИЦА",
    "verse": "„Ще направя тях и местата около хълма Си за благословение; и ще изпращам дъжда на времето му; дъжд на благословение ще бъде“ (Йезек. 34:26).",
    "content": [
      "Чрез метафората за ранния и късния дъжд, който в източните страни пада по време на сеитба и жетва, еврейските пророци предсказаха дара на духовната благодат в извънредна мярка над Божията църква. Изливането на Духа в дните на апостолите бе началото на ранния дъжд, като резултатът беше славен.  Но за времето, близо до приключването на земната жетва, е обещан един специален дар на духовна благодат, за да се приготви църквата за идването на Човешкия Син. Това изливане на Духа е оприличено с падането на късния дъжд (Деяния на апостолите, стр. 54, 55).",
      "Великото дело на евангелието не трябва да приключва с по-малка изява на Божията сила, отколкото отбелязаната в началото. Пророчествата, изпълнили се при изливането на ранния дъжд, когато започна делото на евангелието, трябва да се изпълнят отново чрез късния дъжд при неговия завършек.",
      "Божиите слуги, с лица, осветени и греещи от свято посвещение, ще бързат да прогласят от място на място вестта от Небето. Предупреждението ще бъде дадено чрез хиляди гласове по цялата земя. Чудеса ще бъдат извършвани, болни ще бъдат изцелявани, знамения и чудеса ще следват вярващите. И Сатана работи, с лъжливи чудеса, дори прави така, че огън да пада от небето пред очите на човеците (Откр. 13:13). Така земните обитатели ще бъдат доведени до решението да заемат своето място.",
      "Вестта ще бъде разпространена не толкова чрез аргументи, колкото чрез дълбокото убеждение на Божия Дух. Доводите са били вече изложени. Семето е било посято и сега то ще поникне и ще принесе плод.  Сега лъчите на светлината проникват навсякъде, истината бива съзирана в нейната яснота, честните Божии деца разкъсват оковите, които са ги задържали. Семейни връзки, църковни отношения сега са безсилни да ги задържат. Истината е по-скъпа от всичко друго. Въпреки средствата, обединени срещу истината, едно множество заема своето място на Господната страна (Великата борба, стр. 611, 612)."
    ]
  },
  {
    "day": "6 септември",
    "title": "БИТКАТА ПРИ АРМАГЕДОН ЗАПОЧВА",
    "verse": "„Те ще воюват против Агнето, но Агнето ще ги победи, защото е Господ на господарите и Цар на царете; тоже и ония, които са с Него, ще победят, които са звани, избрани и верни“ (Откр. 17:14).",
    "content": [
      "Нужно е да изучаваме темата за изливането на седмата язва. Злите сили няма да се предадат без борба в последния конфликт. Но провидението ще изиграе определената си роля в битката при Армагедон. Когато земята бъде просветлена със славата на ангела от Откровение, 18 глава, дремещите религиозни сили, добри или лоши, ще се събудят, и армиите на живия Бог ще заемат мястото си на полесражението (Адвентен библейски коментар. Т. 7, стр. 983).",
      "Четири могъщи ангела задържат силите на тази земя, докато Божиите слуги не бъдат подпечатани. Народите на света са нетърпеливи в своя стремеж за сблъсък; но са обуздавани от ангелите. Когато тази въздържаща сила се оттегли, ще дойде време на скръб и агония. Ще бъдат изобретени смъртоносни военни оръжия. Кораби, със своя жив товар, ще бъдат погребвани в огромните дълбочини. Всички, които нямат духа на истината, ще се обединят под ръководството на сатанинските инструменти. Но те ще продължават да бъдат под контрол, докато не дойде времето на голямата битка при Армагедон (Адвентен библейски коментар. Т. 7, стр. 967).",
      "Всяка форма на злото ще трябва да се прояви в интензивна активност. Зли ангели съюзяват силите си с лоши човеци и понеже са били в постоянен сблъсък и са придобили опит в най-добрите методи за измама и унищожение, умножавани в продължение на вековете, ще продължат отчаяната си съпротива и в тази последна битка. Целият свят ще е заел едната или другата страна в този конфликт. Битката при Армагедон, която ще се състои в онзи ден, не трябва да завари никого от нас задрямал. Трябва да сме будни както разумните девици, като имаме приготвено масло в съдовете си заедно с нашите лампи.",
      "Силата на Светия Дух трябва да е върху нас и Предводителят на Господното войнство ще застане начело на небесните ангели, за да ръководи битката. Тържествени събития предстоят все още да ни се разкрият. Тръба след тръба трябва да прозвучи, язва след язва да се излее последователно върху обитателите на земята (Адвентен библейски коментар. Т. 7, стр. 982)."
    ]
  },
  {
    "day": "7 септември",
    "title": "БЪДЕЩИТЕ СЪБИТИЯ СЕ ПОДРЕЖДАТ",
    "verse": "„Но вие, братя, не сте в тъмнина, та да ви постигне оня ден като крадец“ (1 Сол. 5:4).",
    "content": [
      "Видях, че Исус няма да напусне Светая Светих, докато всеки случай не бъде решен - за спасение или за погубление, и че Божият гняв не може да постигне никого, докато Исус не е приключил работата Си в най-святото място; докато не е свалил свещеническите си одежди, за да облече одеждата на възмездието. Тогава Исус ще се оттегли от мястото Си между Отец и човека; Бог повече няма да мълчи, но ще излее Своя гняв върху онези, които са отхвърлили истината. Видях, че гневът на народите, негодуванието на Бога и времето да се съдят мъртвите са отделни събития, следващи едно подир друго, както и това, че Михаил не се е подигнал все още, и че времето на скръбта, такава, каквато никога не е бивала, не е започнало все още. В момента народите се разгневяват, но след като нашият Първосвещеник привърши работата Си в светилището, ще стане, ще облече одеждите на възмездието и тогава ще се излеят седемте последни язви.",
      "Видях, че четирите ангела ще задържат четирите вятъра, докато Исусовото дело в светилището не бъде приключено, и тогава ще се излеят седемте последни язви. Тези язви разяряват нечестивите срещу праведните; те си мислят, че ние сме навлекли Божиите съдби върху тях и че ако можеха да отърват земята от нас, язвите биха били оттеглени. Издава се указ за умъртвяване на светиите, който ще ги принуди да викат ден и нощ за освобождение. Това е времето на Якововата скръб. Тогава всичките светии извикаха в духовна агония и бяха освободени от Божия глас (Ранни писания, стр. 85, 86).",
      "Преди разпятието Си Спасителят обясни на Своите ученици, че Той трябва да бъде подложен на смърт и да възкръсне.  Учениците очакваха буквално освобождение от римското робство и не можеха да приемат факта, че Онзи, у Когото бяха положили всичките си надежди, трябваше да претърпи позорна смърт.  По същия начин в пророчествата бъдещето ни е открито така ясно, както бе и на учениците чрез думите на Христос. Събитията, свързани с приключване времето на изпитанието и на подготвителната дейност за времето на скръбта, са ясно представени. Учудващо е, че мнозинството не притежава по-голямо разбиране за тези важни истини.  Ministry of Healing, p.127"
    ]
  },
  {
    "day": "8 септември",
    "title": "КРАТКО ВРЕМЕ НА МИР",
    "verse": "„Когато казват: Мир и безопасност!, тогава ще ги постигне внезапно погубление, като болките на непразна жена, и никак няма да избегнат“ (1 Сол. 5:3).",
    "content": [
      "При приключването на спасителното дело скръб ще обхване земята, народите ще са разгневени, но все още въздържани, за да не попречат на делото на третия ангел. В това време ще се излее „късният дъжд“ или „освежаването“ от присъствието на Господа, за да даде сила на високия вик на третия ангел и да приготви светиите да устоят в периода, когато ще се излеят седемте последни язви (Ранни писания, стр. 36, 37).",
      "Земните обитатели ми бяха показани в състояние на най-голямо смущение. Войни, кръвопролития, лишения, нужди, глад и епидемии бяха навсякъде по земята. Когато тези неща се случиха, Божиите избрани започнаха да се притискат един до друг и да отхвърлят настрана своите дребнавости. Вече не бяха завладяни от егоизъм; вместо това имаше дълбока човечност. Страданието, объркването и лишението станаха причина разумът да възстанови престола си, а похотливият, несмислен човек стана здравомислещ, като действаше целеустремено и с мъдрост.",
      "Тогава вниманието ми беше отклонено от гледката. Изглеждаше, че има кратковременен мир. Още веднъж ми бяха представени земните обитатели и отново всичко бе във възможно най-голям смут. Навсякъде бушуваха борби, войни, кръвопролития, придружени от глад и епидемии. И други народи се въвличаха в тази война и смут. Войната причини глад. Оскъдността и кръвопролитието доведоха до епидемии. Тогава сърцата на човеците премираха от страх и от угрозата на онези неща, които постигнаха земята (Свидетелства към църквата. Т. 1, стр. 268).",
      "В момента ангели обуздават ветровете на борбата, докато светът не бъде предупреден за участта, която ще го сполети; но се надига буря, готова да помете земята, и когато Бог нареди на ангелите Си да отпуснат ветровете, ще се изяви такава сцена на борба, каквато никое перо не е способно да опише.",
      "Дадена ни е милостиво временна отсрочка от Бога. Всяка сила, заета ни от небето, трябва да се употреби в извършване на делото, възложено ни от Господа за онези, които загиват в невежество (Евангелизъм, стр. 704)."
    ]
  },
  {
    "day": "9 септември",
    "title": "ВИК НА МИР И БЕЗОПАСНОСТ",
    "verse": "„Повърхностно са лекували те раната на людете Ми, като са казвали: Мир, мир!, а пък няма мир“ (Йерем. 6:14).",
    "content": [
      "Паписти, протестанти и светски хора ще  видят в този съюз едно грандиозно движение за религиозно обръщане в света и за настъпването на дългоочаквания Милениум (Великата борба, стр. 588, 589).",
      "„А Господният ден ще дойде като крадец, когато небето ще премине с бучене, а стихиите нажежени ще се стопят, и земята и каквото се е вършило по нея ще изчезнат“ (2 Петр. 3:10). След като мъдруването на философите е заличило страха от Божиите съдби; когато религиозните учители посочват към дълги векове на мир и просперитет, а светът е погълнат от стремеж към богатство и удоволствия, като засажда и гради, като пирува и се весели, като отхвърля Божиите предупреждения и се подиграва на Неговите вестители - тогава е времето, в което ще ги постигне внезапно погубление и няма да могат да избягат (1 Сол. 5:3) (Патриарси и пророци, стр. 104).",
      "Както жителите на Сoдoмската долина, хората бленуват за просперитет и мир. „Бягай за живота си!“ - е предупреждението от Божиите ангели; но се чуват и други гласове, които казват: „Не се вълнувайте; няма никакво основание за тревога“. Множествата викат: „Мир и безопасност!“, докато Небето заявява, че твърде скоро изненадващо погубление ще сполети престъпника. В нощта малко преди унищожението им градовете в долината се отдадоха на удоволствия, като се присмиваха на страховете и предупрежденията на Божия вестител; но тези присмиватели загинаха в пламъците в същата тази нощ, когато вратата на милостта за нечестивите и лекомислени содомски жители бе завинаги затворена. Бог няма да бъде винаги подиграван; за дълго шега с Него не бива. „Ето денят Господен иде, лют, с негодувание и пламенен гняв, за да запусти земята и да изтреби от нея грешните ѝ“ (Исая 13:9). Голямата част от света ще отхвърли Божията милост и ще бъде съкрушена в изненадваща и непоправима разруха. Но онези, които послушат предупреждението, ще живеят „в скритите места на Всевишния“ и „ще пребъдват в сянката на Всемогъщия“. Неговата истина ще им бъде щит и прибежище (Патриарси и пророци, стр. 167)."
    ]
  },
  {
    "day": "10 септември",
    "title": "БОЖИЕТО ДЕЛО Е КЪМ СВОЯ КРАЙ",
    "verse": "„И това благовестие на царството ще бъде проповядвано по цялото вселена за свидетелство но всичките народи; тогава ще дойде свършекът“ (Мат. 24:14).",
    "content": [
      "Тържествената блага вест на предупреждение трябва да бъде разгласена и сред най-отдалечените полета, и в най-грешните градове, на всяко място, където Тройната евангелска вест все още не е достигнала. Всеки един трябва да чуе последния повик за сватбената вечеря на Агнето. Вестта на настоящата истина трябва да бъде прогласена от село на село, от град на град, от страна на страна, не с външен показ, но със силата на Духа (Служители на евангелието, стр. 276).",
      "Вестта за възобновяващата истина на Божията благодат ще бъде занесена до всяка страна и държава, докато истината обгърне света. В числото на онези, които ще бъдат подпечатани, ще влязат хора, дошли от всички народи и племена, езици и люде. От всяка страна ще бъдат събрани мъже и жени, които ще стоят пред Божия трон и пред Агнето, прогласявайки: „Спасение на нашия Бог, Който седи на престола, и на Агнето“ (Откр. 7:10) (Съвети към учителите, стр. 532).",
      "Цялата земя трябва да се просветли от славата на Божията истина. Светлината трябва да свети по всички земи и на всички народи. И хората, от които тя трябва да свети, са точно онези, които са я приели. Зорницата е изгряла над нас и ние трябва да блестим със светлината и над пътищата на онези, които са в тъмнина.",
      "Точно сега ни предстои една криза. Трябва сега чрез силата на Светия Дух да прогласим великите истини за тези последни дни. Тя няма да настане, преди всеки да е чул предупрежденията и да е взел своето решение. Тогава ще дойде свършекът (Свидетелства към църквата. Т. 6, стр. 24).",
      "Истината, съдържаща се в първата, втората и третата ангелска вест, трябва да достигне до всеки народ и племе, език и люде, тя трябва да просветли тъмнината на всеки континент и да се разпростре до островите на морето. В тази дейност не трябва да има никакво забавяне.",
      "Нашата парола трябва да бъде: „Напред, винаги напред!“. Небесни ангели ще вървят пред нас, за да подготвят пътя. Бремето ни за недостигнатите народи не трябва да се сваля, докато цялата земя не бъде просветлена от Господната слава (Служители на евангелието, стр. 470)."
    ]
  },
  {
    "day": "11 септември",
    "title": "БОГ СЕ НАМЕСВА В ПОЛЗА НА СВОЯ НАРОД",
    "verse": "„Слушайте, всички племена, и ти, земльо, и всичко, що има в тебе; и нека бъде Господ Йехова свидетел против вас, Господ из светия Си храм. Защото, ето, Господ излиза от мястото Си, и като слезе, ще стъпи на земните височини“ (Мих. 1:2,3).",
    "content": [
      "Точно в кризата се разкрива характерът (...) Великият последен изпит настъпва в края на човешкото изпитание, когато ще бъде твърде късно да се задоволява нуждата на душата (Поученията на Христос, стр. 412).",
      "Бог държи сметка на народите. През всеки век от тази световна история зли работници са трупали ярост за деня на гнева; и щом напълно настане времето, когато неправдата достигне установената граница на Божията милост, Неговото дълготърпение ще приключи. Когато събраните цифри в небесните протоколи отбележат, че сумата на беззаконието се е изпълнила, ще дойде гняв, лишен от милости, тогава ще се види какво ужасно нещо е да изчерпиш Божието дълготърпение. Тази криза ще се достигне, когато народите се съюзят в опита си да отхвърлят Божия закон, за да го направят невалиден.",
      "Ще настанат дни, когато праведните ще бъдат обзети от свята ревност спрямо Бога поради изобилието на неправдата. Никой друг освен Божествената сила не може да удържи сатанинската арогантност, съюзена с човешката злоба; но в часа на най-голяма опасност за църквата ще бъдат принасяни най-пламенните молитви от верния остатък и Бог ще чуе и ще отговори точно във времето, когато вината на престъпника е достигнала връхната си точка. Той ще „отмъсти по свой собствен избор, защото викаше ден и нощ към тях, но те избягаха далеч от Него“ (Свидетелства към църквата. Т. 5, стр. 524).",
      "В последното действие на тази драма фалшивото е представено за истинско. Когато тази измама обхване целия свят, Бог ще се разкрие. Когато човешките закони бъдат издигнати над Божиите, когато силите на този свят се опитат да принудят хората да спазват първия ден от седмицата, знайте, че е дошло времето на Бог да заработи. Той ще се изправи в могъщество и ще разтърси ужасно земята. Ще слезе от обиталището Си, за да накаже земните жители за неправдата им. Земята ще открие наяве своята кръв и никога повече няма да скрие убитите си (Ривю енд Хералд, 23 април 1901)."
    ]
  },
  {
    "day": "12 септември",
    "title": "ИЗПИТЪТ ЗА ЧОВЕЧЕСТВОТО ПРИКЛЮЧВА",
    "verse": "„Който върши неправда, нека върши и занапред неправда; и който е нечист, нека бъде и занапред нечист; и праведният нека върши и занапред правда, и светият нека бъде и занапред свят“ (Откр. 22:11).",
    "content": [
      "Когато ролята на изследователния съд приключи, участта на всички ще е вече решена за живот или за смърт. Изпитанието е прекратено малко преди явлението на Господа в небесните облаци (Ривю енд Хералд, 9 ноември 1905).",
      "Присмивателите сочеха на нещата в природата - на непроменимата смяна на сезоните, на синьото небе, което никога не е изливало дъжд, на зелените поля, освежавани от меката нощна роса - като викаха: „Не говори ли той притчи?“. С презрение обявяваха проповедника на правдата за безумен ентусиаст, като продължаваха още по-нетърпеливо преследването на удоволствията си, още по-уверени в злите си пътища, отколкото преди. Но тяхното неверие не попречи на предсказаното събитие да се сбъдне. Бог дълго понасяше нечестието им, като им даваше достатъчно много възможности да се покаят, но в определеното време съдбите Му ще накажат отхвърлилите Неговата милост.",
      "Христос заявява, че относно второто Му идване ще съществува същото неверие. Както хората от Ноевите дни „не усетиха, докато дойде потопът и завлече всички, така -- според думите на Спасителя - ще бъде и при пришествието на Човешкия Син“ (Мат. 24:39). Когато изповядващите се за Божи народ се съюзят със света, като живеят така, както той живее, и се присъединят към него в забранени удоволствия; когато луксът на света стане лукс на църквата; когато сватбените камбани ехтят и всички гледат напред към дълги години на светско благоденствие - тогава съвсем неочаквано, също както светкавицата проблясва в небето, ще настане краят на техните светли видения и измамни надежди (Великата борба, стр. 338, 339).",
      "Събитията, свързани с приключването на изпитанието и подготовката за времето на скръбта, са ясно предсказани. Но мнозина са тези, които нямат по-голямо разбиране за тези значими истини, отколкото ако никога не им се бяха разкривали. Сатана се стреми да отклони всяко внушение, което може да ги направи мъдри за спасение, та времето на скръбтта да ги завари неподготвени (Великата борба, стр. 594)."
    ]
  },
  {
    "day": "13 септември",
    "title": "КРАЯТ НА ИЗПИТАНИЕТО ОТМИНАВА НЕЗАБЕЛЕЖИМО",
    "verse": "„А за годините и времената, братя, няма нужда да ви се пише; защото вие добре знаете, че Господният ден ще дойде като крадец нощем“ (1 Сол. 5:1, 2).",
    "content": [
      "Праведните и нечестивите все още ще живеят на земята в състояние на подчинение на смъртта - хората ще садят и градят, ще ядат и пият, без да осъзнават, че последната, неотменима присъда е произнесена в небесното светилище. Преди потопа, след като Ной влезе в ковчега, Бог затвори вратата зад него и така безбожните не можеха вече да влязат, но в продължение на седем дни, неосъзнаващи, че погублението им бе определено, продължиха да водят безгрижен, предаден на удоволствията живот, като се присмиваха на предупрежденията за предстоящото наказание. „Така - казва Спасителят - ще бъде и при пришествието на Човешкия Син.“ Тихо, незабележимо, подобно на среднощен крадец, ще дойде критичният час, който решава дилемата на всяка човешка съдба, последната стъпка на отхвърлянето на предлаганата към грешните човеци благодат (Ривю енд Хералд, 9 ноември 1905).",
      "Хората са дълбоко приспани във фатална сигурност и ще бъдат събудени само чрез изливането на Божия гняв! (Знамения на времето, 8 декември 1909).",
      "В изпълнение на наказанието в края на времето Господ ще премине през земята и ще се излеят ужасяващите язви. Тогава онези, които са презрели Божието Слово, които малко са го ценили, ще се скитат от море до море и от север дори до изток, ще тичат насам-натам, за да търсят Господното Слово, но няма да го намерят. Божиите служители са извършили работата си докрай; принесли са последните си молитви и последната сълза на горчивина за непокорната църква и безбожниците се е отронила (Ръкопис 1, 1857).",
      "Очите на Исус, отправени през вековете, бяха насочени към нашето време и тогава Той каза: „Да беше знаел ти, да! ти, поне в тоя твой ден това, което служи за мира ти“ (Лука 19:41). Все още денят е твой, на теб, църква на Бога, която Той е основал, като я е направил пазител на закона Си. Краят на тоя ден на доверие и изпитание наближава. Слънцето бавно клони на запад. Ще допуснем ли да залезе, а ти да не познаеш, „нещата, които служат за мира ти“? Трябва ли неотменимата присъда да бъде произнесена, а „сега те да са скрити от очите ти“ (Лука 19:42)? (Писмо 58, 1887)."
    ]
  },
  {
    "day": "14 септември",
    "title": "ВРЕМЕ НА НЕВИЖДАНА СКРЪБ",
    "verse": "„И в онова време великият княз Михаил, който се застъпва за твоите люде, ще се подигне; и ще настане време на страдание, каквото никога не в бивало, откак народ съществува до онова време; и в това време твоите люде ще се отърват - всеки, който се намери записан в книгата“ (Дан. 12:1).",
    "content": [
      "Когато прогласяването на третата ангелска вест приключи, благодатта няма да се застъпва повече за виновните земни обитатели. Божият народ е свършил своята работа - получил е „късния дъжд“, „освежаването от присъствието на Господа“, и е подготвен за предстоящия му час на изпитание. Ангелите забързани летят между небето и земята. Един ангел, който пристига от земята, известява, че делото му е извършено; последният изпит е представен пред света и всички, доказали лоялността си към Божиите заповеди, са получили печата на живия Бог. Тогава Исус прекъсва изпълнението на посредническата си служба в небесното светилище. Вдига ръцете Си и със силен глас казва: „Свърши се!“",
      "След като Той напуска светилището, тъмнина покрива земните жители. В това ужасно време праведните трябва да живеят пред погледа на един свят Бог без посредник. Обуздаващите сили, които са ограничавали нечестивите, са оттеглени и Сатана има пълна власт над непокаяните. Божието дълготърпение се е изчерпало. Светът е отхвърлил милостта Му, презрял е Неговата любов и е потъпкал закона Му. Нечестивите са преминали границата, охранявана от Божията любов. Божият Дух, постоянно отблъскван, най-накрая се оттегля. Без закрилата на Божествената благодат те нямат никаква защита срещу противника. Тогава Сатана ще потопи земните обитатели в голяма последна скръб. Когато Божиите ангели престанат да задържат свирепите ветрове на човешките страсти, всички стихии на съпротивата ще бъдат отпуснати. Целият свят ще потъне в разорение, по-ужасно от това, което сполетя Йерусалим в древността (Великата борба, стр. 613, 614).",
      "Само онези, които имат чисти ръце и неопетнени сърца ще устоят в това време на изпитание.  Сега е времето, когато четирите ангела задържат ветровете, за да направят сигурно нашето призоваване и избиране (Ранни писания, стр. 58)."
    ]
  },
  {
    "day": "15 септември",
    "title": "ЧЕТИРИТЕ ЗЕМНИ ВЯТЪРА - ОСВОБОДЕНИ",
    "verse": "„Не повреждайте земята, нито морето, нито дърветата, преди да ударим печат на челата на слугите на нашия Бог“ (Откр. 7:3).",
    "content": [
      "Ангелите обграждат земята, като отхвърлят претенцията на Сатана за върховна власт, която той предявява поради големите множества от негови последователи. Ние не чуваме гласовете им и с естественото си зрение не виждаме работата на тези ангели, но техните ръце са хванати, така обгръщат света. С непрестанна бдителност те задържат сатанинските армии в безсилие, докато не бъде извършено подпечатването на Божия народ (Адвентен библейски коментар. Т. 7, стр. 967).",
      "Йоан вижда природните стихии - земетресения, бури и политически борби, представени като ветрове, задържани от четирите ангела. Тези ветрове са под контрола на ангелите, докато Бог не каже да се отпуснат. Сега Божиите ангели изпълняват заповедта Му, като задържат земните ветрове, така че да не духат нито над земята, нито над морето, или над някое дърво, докато не бъде сложен печатът на челата на Божиите слуги (Служители на евангелието, стр. 444).",
      "Сега е времето на поразителен интерес към всичко, което става около нас. Политици и държавници, хора, заемащи доверени и автори­тетни постове, разумни мъже и жени от всички класи са насочили вниманието си към събитията, които ни заобикалят. Те са свидетели на обтегнатите, неспокойни взаимоотношения, които са налице между нациите. Те виждат силата, която обладава всяка природна стихия и разбират, че нещо велико и решаващо ще се случи; разбират, че светът е на ръба на криза с изумителен обхват и непоправими последици.",
      "Сега ангелите обуздават ветровете на бунта, докато светът не бъде предупреден за предстоящата гибел; буря се надига и е готова да се разрази на земята, а когато Бог заповяда на ангелите Си да отпуснат ветровете, ще избухне такава борба, каквато никое перо не би могло да опише (...)",
      "Бог милостиво ни е подарил време на отсрочка. Всяка сила, дадена ни от небето, трябва да бъде използвана за извършване на предназначената от Него работа за избавяне на загиващите в невежество. Предупредителната вест трябва да се прогласи във всички части на света (...) Велико дело трябва да се извърши и то е поверено на онези, които знаят истината за това време (Ривю енд Хералд, 23 ноември 1905)."
    ]
  },
  {
    "day": "16 септември",
    "title": "СЕДЕМТЕ ПОСЛЕДНИ ЯЗВИ ЗАПОЧВАТ ДА СЕ ИЗЛИВАТ",
    "verse": "„И чух из храма силен глас, който казваше на седемте ангела: Идете, та излейте на земята седемте чаши на Божия гняв“ (Откр. 16:1).",
    "content": [
      "Когато Христос прекрати посредническата Си служба в светилището, чистият гняв, с който са предупредени ония, които се покланят на звяра и на образа му и които получават неговия белег, ще се излее (Откр. 14:9,10). Язвите, сполетели Египет точно преди Бог да избави Израил, са от подобно естество, като сега те са още по-ужасно и всеобхватно наказание, което ще постигне света точно преди пълното освобождение на Божия народ. Авторът на книгата „Откровение“, описвайки това ужасяващо бедствие, казва: „Появи се лоша и люта рана на ония човеци, които носеха белега на звяра, които се покланяха на неговия образ“.  Морето „стана кръв като на мъртвец, всяка жива твар в морето умря“ и „водите на реките и водите на изворите станаха кръв“. Независимо колко ужасни са тези страдания, Божията справедливост е напълно оправдана. Божият ангел заявява: „Праведен си Ти, Пресвети, Който си и Който си бил, загдето си отсъдил така; понеже проляха кръвта на светии и на пророци, то Ти си им дал да пият кръв. Заслужават това“ (Откр. 16:2-6) Като са осъдили Божиите избрани на смърт, наистина са навлекли върху себе си кръвта им, също както ако биха я пролели със собствените си ръце (...)",
      "В следващата язва е дадена сила на слънцето „да гори човеците с огън“. „И като се опекоха човеците от голямата жега“ - стих 8-ми и 9-ти (...).",
      "Тези язви не са всемирни, защото в противен случай всички земни жители ще бъдат убити. Въпреки това те ще са най-ужасните напасти, които някога смъртните са познавали. Всички присъди върху човечеството през края на изпитанието са били примесени с милост. Умоляващата Христова кръв е предпазвала грешника да не получи пълната мярка на вината си; при последното възмездие гневът ще се излее, без да е примесен с благодат (Великата борба, стр. 627-629).",
      "Стрелите на Божия гняв скоро ще паднат и когато Той започне да наказва престъпниците, няма да има период на отсрочка, докато не настъпи краят. Бурята на Божия гняв се надига и само онези, които са осветени чрез истината в любов към Бога, ще устоят. Те ще бъдат скрити с Христос в Бога, докато премине опустошението (Служители на евангелието, стр. 182)."
    ]
  },
  {
    "day": "17 септември",
    "title": "СМЪРТНИЯТ УКАЗ - ИЗДАДЕН",
    "verse": "„И позволи му се (...) също и да направи да бъдат избити ония, които не се покланят на зверовия образ“ (Откр. 13:15).",
    "content": [
      "Когато Исус напусне Светая Светих, възпиращият Му Дух ще бъде от­теглен от управниците и народа. Те ще бъдат оставени в ръцете на злите ангели. Точно тогава такива закони ще бъдат съставени по съвета под наставленията на Сатана, че ако не бе съкратено времето, никой нямаше да се спаси (Свидетелства към църквата. Т. 1, стр. 204).",
      "Видях, че четирите ангела щяха да задържат четирите вятъра, докато делото на Исус в светилището не бъде завършено и тогава щяха да се излеят последните седем язви. Тези язви запалват яростта на безбожниците срещу праведните; те смятат, че ние сме виновни за сполетялото ги бедствие от Бога и ако ни премахнат, изливането на язвите ще бъде прекратено. Издава се указ, чрез който да се умъртвят светиите и той става причина те да молят Бога ден и нощ за избавление. Това е времето на Якововата скръб (Ранни писания, стр. 36, 37).",
      "Видях как земните водачи се съветваха, а Сатана и ангелите му, ангажирани с работа, обикаляха около тях. Видях нещо написано, копия от което бяха разпространени по различните части на земята. В този документ се даваха заповеди, според които, докато светиите не отстъпеха от странната си вяра, не се откажеха от съботата и не съблюдаваха първия ден от седмицата, хората имаха право след определено време да ги умъртвят (Ранни писания, стр. 282, 283).",
      "Въпреки че чрез всеобщ закон ще се посочи времето, когато пазителите на заповедите да бъдат погубени, в някои случаи враговете им ще изпреварват влизането му в сила и преди отбелязаното време ще се опитват да отнемат живота им. Но никои не е способен да се изправи срещу могъщите пазители, поставени около всяка вярваща душа. Някои са нападнати по време на бягането им от градовете и селата; но мечовете, вдигнати срещу тях, се счупват и падат безпомощни като сламки. Други са защитени от ангели, преоблечени като военни (Великата борба, стр. 631).",
      "Ако можеха хората да наблюдават с небесни очи, щяха да видят групи от ангели с превъзходна сила, поставени около онези, които са съхранили словото на Христовото търпение. Със съчуствителна нежност ангелите са слушали молитвите и са наблюдавали страданието им; те чакат да чуят заповедта на своя Предводител и да ги изтръгнат от опасността. Но трябва да почакат още малко. Божият народ трябва да пие от чашата и да се кръсти (Великата борба, стр. 630, 631)."
    ]
  },
  {
    "day": "18 септември",
    "title": "БЕЛЯЗАНИ ЗА СМЪРТ",
    "verse": "„И писма се изпратиха с бързоходци по всичките царски области, за да погубят, да избият и да изтребят всичките юдеи, млади и стари деца, и жени, в един ден“ (Естир 3:13).",
    "content": [
      "Указът, който ще бъде издаден накрая срещу Божия народ, ще бъде подобен на този, постановен от Асуир срещу юдеите (Патриарси и пророци, стр. 605).",
      "Когато защитата от човешки закони бъде оттеглена от спазващите Божия закон, в различни части на земята едновременно ще се повдигне движение за погубването им.           С приближаване времето, определено с указа, хората ще кроят планове да изкоренят омразната секта.  Ще бъде решено за една нощ да се нанесе удар, който напълно да смълчи укоряващия глас на сектантите (Великата борба, стр. 635).",
      "Ще излезе наредба, според която те трябва или да потъпчат съботата от четвъртата заповед и да почитат първия ден, или да загубят живота си; но те няма да отстъпят, нито ще потъпчат с нозете си Господната събота, като уважат една папска институция. Сатанинските ангели и нечестивите ще ги заобиколят и ще ликуват, защото ще изглежда, че няма изходен път (Свидетелства към църквата. Т. 1, стр. 353, 354).",
      "Когато това време на скръб настъпи, всеки случай е решен, а изпитанието е приключило; престанала е и милостта към непокаяните. Печатът на живия Бог е поставен върху народа Му. Този малък остатък, неспособен да се защити в смъртния конфликт със земните сили, водени от ангелите на змея, осланят на Бога своята защита. Указът, одобрен от най-висшестоящата земна власт, принуждава всеки един да се поклони на звяра и да получи белега му под страх от преследване и смърт (Свидетелства към църквата. Т. 5, стр. 213).",
      "Видях, че светиите преживяваха голямо душевно страдание. Изглежда те бяха заобиколени от нечестивите. Всичко бе срещу тях. Някои започнаха да се страхуват, че накрая Бог ги е оставил и ще загинат от ръката на безбожниците.",
      "Това бе час на изпълнена със страх, ужасна агония за светиите. Ден и нощ те викаха към Бога за избавление. Привидно изглеждаше, че няма никаква възможност за освобождение. Нечестивите триумфираха. Те викаха: „Защо вашият Бог не ви избави от ръцете ни? Защо не полетите нагоре и не избавите живота си?“.  Но светиите не им обръщаха никакво внимание (Ранни писания, стр. 283)."
    ]
  },
  {
    "day": "19 септември",
    "title": "АНГЕЛСКА ЗАЩИТА ВЪВ ВРЕМЕТО НА СКРЪБТА",
    "verse": "„Дойдете, люде Мои, влезте в скришните си стаи и затворете вратите след себе си; Скрийте се за един малък миг, догдето премине гневът“ (Исая 26:20).",
    "content": [
      "В деня на жестоко преследване Той ще каже: „Дойдете, люде Мои, влезте в скришните си стаи, и затворете вратите след себе си; скрийте се за един малък миг, догдето премине гневът“. Кои са стаите, в които те трябва да се скрият? Това е защитата на Христос и на светите ангели. В това време Божиите избрани не са събрани на едно място. Те са на групи по всички части на земята (Исторически очерци, стр. 158).",
      "Видях, че светиите напускаха градовете и селата, като се обединяваха в групи да живеят в най-усамотените места. Ангелите им осигуряваха храна и вода, докато в същото време нечестивите страдаха от глад и жажда (Ранни писания, стр. 282).",
      "През нощта една много внушителна сцена премина през очите ми. Изглеждаше, че има голям смут и борба между армиите. Един вестител от Бога застана пред мен и ми каза: „Извикай домашните си. Аз ще те водя; следвай ме!“. Той ме поведе надолу по един тъмен коридор, през една гора, след това през процепите на планината и каза: „Тук сте в безопасност“. Имаше и други, които бяха доведени до това убежище. Небесният пратеник каза: „Времето на скръбта дойде като крадец през нощта, както Господ ви предупреди, че ще дойде“ (Ръкопис 153, 1905).",
      "Във времето на скръбта, точно преди Христовото завръщане праведните ще бъдат запазени благодарение на служенето на небесните ангели; няма да има никаква сигурност за престъпващите Божия закон. Ангелите не могат да защитават онези, които пренебрегват една от Божиите заповеди (Пророци и царе, стр. 513).",
      "В заключителния период на земната история Господ ще работи със сила на страната на тези, които стоят непоколебимо за правдата. Тъкмо във времето на скръбта - скръб, каквато не е била, откакто има хора, Неговите избрани ще стоят непоклатимо. Сатана с цялото бесовско множество не може да погуби даже най-слабия от Божиите светии. Ангели с превъзходна сила ще ги защитават и заради тях Йехова ще се разкрие като „Бог на боговете“, способен да спаси докрай онези, които са положили доверието си в Него (Патриарси и пророци, стр. 256)."
    ]
  },
  {
    "day": "20 септември",
    "title": "НЕЧЕСТИВИТЕ ВЪВ ВРЕМЕТО НА ЯЗВИТЕ",
    "verse": "„Ето, идат дни, казва Господ Йехова, когато ще изпратя глад на земята - не глад за хляб, нито жажда за вода, но за слушане думите Господни. Те ще се скитат от море до море да търсят словото Господно и ще обикалят от север до изток, но няма да го намерят“ (Амос 8:11,12).",
    "content": [
      "Когато благият глас на милостта утихне, страх и ужас обладават нечестивите. Със страшна отчетливост те чуват думите: „Твърде късно! Твърде късно!“ (Ранни писания, стр. 281).",
      "На Голготския кръст Христос преживя много от това, което грешниците ще преживеят, когато се излее върху тях Божия гняв. Черно отчаяние като плащеницата на смъртта ще обхване виновните им души и тогава те ще разберат в пълнота греховността на греха (Знамения на времето, 15 февруари 1883).",
      "Тези, които не са оценили Божието Слово, бързат насам и натам, скитат от море до море и от север до изток, за да издирят Господното Слово. Ангелът казва: „Но няма да го намерят. Има глад на земята  не глад за хляб, нито жажда за вода, но за слушане думите Господни. Какво ли не биха дали за една дума на одобрение от Бога!",
      "Мнозина от нечестивите бяха много разгневени, когато понасяха последиците от язвите. Това бе сцена на страшна агония. Родители остро осъждаха децата си и деца - родителите си; братя - сестрите си, и сестри - братята си.  Хората се обръщаха към църковните служители с горчива омраза и ги упрекваха: „Вие не ни предупредихте. Казвахте ни, че целият свят е трябвало да се обърне и викахте „Мир! Мир!“, за да заглушите всеки пробуден страх. Не ни предупредихте за този час; а онези, които ни предупреждаваха, обявихте за фанатици, за зли и нечестиви, които щели да ни разорят“. Но видях, че служителите не избегнаха Божия гняв. Страданието им бе десетократно по-голямо в сравнение с това на останалите, за които бяха отговорни (Ранни писания, стр. 281, 282).",
      "Във времето, когато се излива Божието наказание, лишено от милост, колко завидно ще е за нечестивия положението на ония, които пребивават „в скришното място на Всевишния“ - шатъра, в който Бог скрива всички, които са Го възлюбили и са се покорили на заповедите Му (Адвентен библейски коментар. Т. 3, стр. 1150)."
    ]
  },
  {
    "day": "21 септември",
    "title": "ВРЕМЕТО НА ЯКОВОВАТА СКРЪБ",
    "verse": "„Горко! Защото велик е онзи ден, подобен нему не е бивал; именно той е време на утеснението на Якова; но ще бъде избавен от него“ (Йерем. 30:7).",
    "content": [
      "Видях, че четирите ангела ще задържат четирите вятъра, докато Исус приключи своята работа в светилището. Тогава ще се излеят седемте последни язви. Тези язви запалват гнева на нечестивите срещу праведните. Безбожниците смятат, че ние сме причина за сполетялото ги бедствие от Бога и ако ни премахнат, изливането на язвите ще бъде прекратено. Издава се указ, чрез който се умъртвяват светиите. Той става причина те да викат ден и нощ за избавление. Това е времето на Якововата скръб (Ранни писания, стр. 36, 37).",
      "Както Сатана повлия на Исав да организира поход срещу Яков, така ще подбуди нечестивите да унищожат Божия народ във времето на скръбта. Също както обвини Яков, ще изтъкне и обвиненията си срещу Божия народ. Той смята хората от света за свои поданици, но малката група, която пази Божиите заповеди, отхвърля неговото водачество. Ако можеше само да ги заличи от лицето на земята, победата му щеше да е пълна. Той вижда, че святи ангели ги пазят, и от това заключава, че греховете им са простени; не знае, че случаите им вече са решени в небесното светилище. Притежава подробна информация за греховете, които ги е изкушавал да вършат, и това представя пред Бога във възможно най-преувеличена светлина, като твърди, че тези хора заслужават също като него да бъдат лишени от Неговото покровителство. Обявява, че не е справедливо Господ да прости греховете им, а да унищожи него и ангелите му. Изявява претенциите, че те са негова жертва и иска да бъдат предадени в ръцете му, за да ги изтреби.",
      "Когато Сатана обвинява Божиите избрани заради греховете им, Господ му позволява да ги изпита докрай. Тяхната увереност в Бога, вярата и твърдостта им ще бъдат подложени на жестока проверка. Когато преглеждат миналото си, надеждата им намалява, защото в целия си живот виждат съвсем малко добро. Напълно осъзнават немощта и недостойнството си. Сатана се опитва да ги ужаси с мисълта, че случаите им са безнадеждни и че петното на оскверняването никога не може да бъде премахнато. Така се опитва да съсипе вярата им и те да се превият пред изкушенията му и да се отвърнат от предаността си към Бога (Великата борба, стр. 618, 619)."
    ]
  },
  {
    "day": "22 септември",
    "title": "ЗАЩО Е НУЖНО ДА ИМА ВРЕМЕ НА СКРЪБ",
    "verse": "„Бог е нам прибежище и сила, винаги изпитана помощ в напасти“ (Пс. 46:1).",
    "content": [
      "Въпреки че Божиите избрани ще бъдат обградени с врагове, решени да ги унищожат, все пак мъката, която ще преживеят, не е поради факта, че са преследвани, но заради това, че не са се покаяли за всеки грях и поради някой свой недостатък няма да получат обещанието от Спасителя: „Аз ще те опазя от времето на изпитание, което ще дойде върху цялата вселена“ (Откр. 3:10). Ако можеха да имат уверението, че са опростени, нямаше да се свиват от мъка и да се страхуват от смърт; но ако се окажеха недостойни и загубеха живота си поради собствените си недостатъци в характера, тогава Божието име щеше да бъде подложено на критика.",
      "На всяка крачка те чуват заговори за измяна и виждат активното дело на бунт; тогава в тях се заражда дълбоко желание, искрен копнеж на сърцето това голямо отстъпничество да бъде прекратено и безчестието на безбожните да се свърши. Докато умоляват да спре делото на бунта, имат острото усещане на себеукоряване, че самите те вече нямат сили да отстояват и да отблъскват мощната вълна на злото. Чувстват, че ако винаги бяха използвали всичките си способности в служене на Христос и бяха напредвали от сила в сила, вероятността сатанинското въздействие да ги победи щеше да бъде по-малка.",
      "Те измъчват душите си пред Бога, като същевременно посочват, че са се покаяли за многото си грехове и изтъкват обещанието на Спасителя: „Или нека се хване за силата Ми, за да се помири с Мене“ (Исая 27:5). Вярата им не отпада поради това, че на молитвите им не се отговаря незабавно. Въпреки че страдат с най-пронизващата ги тревога, ужас и нищета, не престават да се молят. Те се хващат за Божията сила, както Яков се хвана за ангела, и думите на сърцето им са: „Няма да те пусна да си отидеш, докато не ме благословиш!“ (Великата борба, стр. 619, 620).",
      "Времето на скръбта е огнената пещ, в която трябва да се оформят христоподобни характери. Това време настъпва, за да помогне на Божиите избрани да отхвърлят Сатана и изкушенията му (Ривю енд Хералд, 12 август 1884)."
    ]
  },
  {
    "day": "23 септември",
    "title": "БОЖИИТЕ ОЧИ СА НАД НЕГОВИЯ НАРОД",
    "verse": "„А Бог няма ли да отдаде правото на Своите избрани, които викат към Него ден и нощ, ако и да се бави спрямо тях. Казвам ви, че ще им отдаде правото скоро“ (Лука 18:7,8).",
    "content": [
      "Във времето на скръбта, ако Божиите избрани имаха неизповядани грехове, които им се изявяха, докато са измъчвани от опасения и болка, щяха да бъдат съкрушени; отчаянието щеше да убие вярата им и те нямаше да имат смелостта да молят Бога за избавление. Но въпреки че дълбоко осъзнаваха недостойнството си, не биха укрили нито един грях. Греховете им преди това са били представени в съда и са били изтрити и затова не могат да си ги спомнят.",
      "Тези, които са неискрени християни, ще достигнат до положение, че да са неподготвени за кризата. В света всички нечестиви ще ликуват за тяхната зла участ, когато виждат отчаянието и страховете им за минали грехове.",
      "Случилото се с Яков също е уверение, че Бог няма да отхвърли онези, които са били подмамени, изкушени и въведени в грях, но след това са се завърнали при Него с истинско покаяние. Докато Сатана търси начин да унищожи тези хора, Бог изпраща ангелите Си да ги успокояват и защитават във времето на опасността. Атаките на Сатана са свирепи и решителни, заблудите му - ужасни, но очите на Господа са върху Неговите люде и ухото Му слуша вика им. Страданието им е огромно, пламъците на пещта изглежда, че ще ги погълнат; но Онзи, Който ги пречиства, ще ги изведе като злато, опитано в огън. Божията любов към децата Му по време на най-жестокия им изпит е също толкова силна и нежна, колкото в дните на най-голямо благополучие; но е нужно те да бъдат поставени в огнената пещ; земното у тях трябва да бъде унищожено, за да може съвършено да отразяват Христовия образ.",
      "Периодът на страдание и болка, които ни предстои, изисква вяра, която може да претърпи изтощение, забавяне и глад - вяра, която няма да отпадне дори когато се изпитва жестоко. Времето на пресяването е дадено, за да може всеки един от нас да се подготви за скръбта.   Всеки, който се хване за Божиите обещания, както стори Яков, и е ревностен и непоколебим като него, ще успее, както и той успя (Великата борба, стр. 620, 621)."
    ]
  },
  {
    "day": "24 септември",
    "title": "ВРЕМЕТО НА ГОЛЯМАТА СКРЪБ",
    "verse": "„Защото през ония дни ще има скръб, небивала досега от началото на създанието, което Бог е създал, нито ще има такава“ (Марк 13:19).",
    "content": [
      "Времето на скръбта - такава, каквато никога не е имало - скоро ще дойде и ние ще се нуждаем от опит, който сега не притежаваме и с който мнозина поради ленивостта си не могат да се сдобият. Често се подготвяме за по-голямо страдание, отколкото се оказва, че е в действителност; но това не важи за предстоящата криза. И най-живото въображение не може да достигне размерите на изпитанието. И сега, когато любимият Спасител е платил откуп за нас, ние би трябвало да се стремим да станем съвършени в Христос. Божието провидение е училището, в което ние трябва да се научим на Христовото смирение и покорство. Господ винаги поставя пред нас път но не пътя, който ние бихме избрали, защото ни е по-лесен и по-приятен, но истинския път на живота. Никой не може да пренебрегне или забави това дело освен с цената на попадането в най-страшната за душата опасност.",
      "Апостол Йоан във видение чува силен глас да възкликва от небето: „Но горко на вас, земьо и море, защото дяволът слезе у вас много разярен, понеже знае, че му остава малко време“ (Откр. 12:12). Ужасяващи са сцените, които предизвикват този възглас от небето. Гневът на Сатана се увеличава все повече с намаляване на времето му, а делото му на измама и унищожение достига връхната си точка във времето на скръбта. Божието дълготърпение е изчерпано. Светът е отхвърлил милостта Му, презрял е Неговата любов и е потъпкал закона Му. Нечестивите са преминали всяка граница и Господ оттегля покровителството Си, като ги предава в ръцете на водача, който сами са си избрали. Сатана ще има сила над онези, които се подчинили себе си на контрола му и той ще потопи земните жители в една голяма последна скръб. Когато Божиите ангели отпуснат свирепите ветрове на човешката страст, всички стихии на съперничеството ще бъдат освободени. Целият свят ще претърпи разорение, по-ужасно от това, което сполетя Йерусалим в древността (Духът на пророчеството. Т. 4, стр. 440, 441).",
      "Тъкмо във времето на скръбта - скръб, каквато не е имало от началото на създанието - Божиите избрани ще стоят непоклатимо. Сатана и злите сили не могат да унищожат дори най-немощния от Божиите светии (Пророци и царе, стр. 513)."
    ]
  },
  {
    "day": "25 септември",
    "title": "НАЙ-ГОЛЯМАТА ИЗМАМА",
    "verse": "„Понеже си опазил Моята заповед да търпиш, то аз ще опазя тебе от времето на изпитанието, което ще дойде върху цялата вселена да изпита онези, които живеят по земята“ (Откр. 3:10).",
    "content": [
      "С наближаване на второто идване на нашия Господ Исус Христос сатанинските средства са изцяло приложени в действие. Сатана не само ще се явява като човешко същество, но ще се представи и за Исус Христос, и светът, който е отхвърлил истината, ще го приеме като Господ на господарите и Цар на царете (Адвентен библейски коментар. Т. 5, стр. 1105, 1106).",
      "Гневът на Сатана се увеличава все повече и повече със скъсяването на времето, което му остава, и делото му на измама и унищожение ще достигне връхната си точка във времето на скръбта.",
      "Върховното дело във великата драма на измамата е представянето на Сатана в ролята на Христос. В продължение на много години църквата е из­повядвала, че бди за завръщането на Спасителя като изпълнение на надеж­дите ѝ. И тогава големият измамник ще направи всичко да изглежда така, като че ли Христос е дошъл в различни части на земята. Сатана ще се появи пред хората като величествено същество в ослепителна светлина и ще отговаря на описанието на Божия Син, дадено от Йоан в Откровение (Откр. 1:13-15). Славата, която го обгражда, не може да се сравни с нищо, което е видял смъртен човек. Викове на победа ехтят във въздуха: „Христос дойде! Христос дойде!“. Хората падат пред него в преклонение, а той с вдигнати ръце изрича благословения над тях, също както благославяше учениците Си, когато бе на земята. Гласът му е мек и смиряващ, пълен с мелодичност. С благ и съчувствителен глас Той представя някои от милостивите не­бесни истини, изговорени от Спасителя; той лекува болестите на хората, а след това в приетия образ на Христос изявява една претенция, че е променил съботата в неделя и затова всички трябва да освещават деня, който е благословил. Заявява, че тези, които продължават да пазят седмия ден като свят, хулят неговото име, като отказват да послушат неговите ангели, пратени при тях със светлина и истина. Това е голяма и почти непреодолима заблуда. Също както самаряните, които бяха отклонени от Симон магьосника, множествата, от най-малкия до най-висшия обръщат внимание на тази измама и казват: „Това е велика Божия сила“ (Деян. 8:10).",
      "Но Божиите избрани няма да бъдат въведени в заблуждение. Ученията на този лъжехрист не са в синхрон с Писанието (Великата борба, стр. 623-625)."
    ]
  },
  {
    "day": "26 септември",
    "title": "НЯМА МЪЧЕНИЦИ СЛЕД ПРИКЛЮЧВАНЕ НА БЛАГОДАТНОТО ВРЕМЕ",
    "verse": "„Той ще ме призове и Аз ще го послушам; с него ще съм, когато е в бедствие; ще го избавя и ще го прославя“ (Пс. 91:15).",
    "content": [
      "Божиите избрани няма да бъдат освободени от страдание; но въпреки че са преследвани и наскърбявани, понасят лишения и страдат поради нуждата от храна, те никога няма да бъдат оставени да погинат.",
      "Но пак в човешките очи ще изглежда, че Божиите представители трябва скоро да подпечатат свидетелството си със своята собствена кръв, както това сториха мъчениците преди тях. Самите те започват да се страхуват, че Господ ги е оставил да паднат от ръката на неприятелите им. Това е време на страшна агония. Ден и нощ те викат към Бога за освобождение.",
      "Божието око, поглеждайки надолу през вековете, се фиксира върху кризата, която Неговите избрани трябва да посрещнат, щом земните сили се насочат срещу тях. Като пленени заточеници те ще са в страх от гладна или насилствена смърт. Но Светият, Който раздели Червено море пред Израил, ще изяви могъщата Си сила и ще обърне техния плен (Мал. 3:17). Ако в това време бъде пролята кръвта на Христовите верни, тя няма да бъде като кръвта на мъчениците - семе, засято, за да принесе жетва за Бога. Тяхната вярност няма да бъде свидетелство за убеждаване на други в истината, понеже упоритото сърце е изтласкало назад вълните на милостта, за да не могат те вече никога да се върнат. Ако праведните бяха оставени да паднат в жертва на неприятелите си, това щеше да е триумф за княза на тъмнината. Псалмистът казва: „Защото в зъл ден ще ме скрие под покрова Си, ще ме издигне на канара“ (Пс. 27:5). Христос е говорил: „Дойдете, люде Мои, влезте в скришните си стаи и затворете вратите след себе си; скрийте се за един малък миг, догдето премине гневът. Защото, ето, Господ излиза от мястото Си, за да накаже жителите на земята за беззаконието им; и земята ще открие кървите си, и не ще покрие вече убитите си“ (Исая 26:20,21). Славно ще бъде освобождението на онези, които са очаквали търпеливо идването Му и чийто имена са записани в книгата на живота (Великата борба, стр. 629, 630, 634)."
    ]
  },
  {
    "day": "27 септември",
    "title": "БОЖИЯТ НАРОД - ОСВОБОДЕН",
    "verse": "„Но Господ така казва: Пленниците на силния ще се отнемат, и користта ще се отърве от страшния; Защото Аз ще се съдя с оня, който се съди с тебе, и ще спася чадата ти“ (Исая 49:25).",
    "content": [
      "Когато защитата на човешките закони бъде отдръпната от онези, които почитат Божия закон, в различни страни ще се появи и едновременно движение за тяхното унищожаване. Когато времето, уговорено в указа, наближи, хората ще се наговорят да унищожат омразната секта. Ще се реши категорично да се нанесе в една нощ съдбоносния удар, който ще смълчи напълно гласа на несъгласието и упрека.",
      "Божиите избрани - някои в затворнически килии, други скрити в безлюдни прибежища сред гори и планини, все още се молят за Божията защита, докато всяка четвърта част от групите въоръжени войници, насърчавани от множества зли духове, се подготвят за унищожителното дело. Точно сега, в часа на пределна крайност, Богът на Израил ще се намеси, за да освободи Своите избрани.",
      "С викове на триумф, осмиване и проклятия тълпи от зли мъже са готови да се нахвърлят всеки момент върху своята жертва, когато, ето, гъст мрак, по-гъст от нощната тъмнина, пада на земята. Тогава една дъга, грееща със славата от Божия трон, свързва небесата и изглежда, че обгръща всяка молеща се група. Разгневените множества са неочаквано приковани. Замира подигравката им. Забравят за обекта на убийствената си ярост. С мрачни предчуствия се взират в символа на Божия завет, като жадуват да се скрият от неговата побеждаваща яркост.",
      "До Божия народ достига глас, ясен и мелодичен, който казва: „Погледнете нагоре!“. И като повдигат очите си, виждат дъгата на обещанието, тъмните, гневни облаци, покриващи небосклона, се разкъсват и както архидякон Стефан те поглеждат решително нагоре в небето и виждат славата на Бога и на Човешкия Син, седнал на Неговия трон (Великата борба, стр. 635, 636).",
      "Докато целият свят е потопен в тъмнина, във всяко жилище на светиите ще има светлина. Те ще уловят първата светлина на второто Му явление (Пророци и царе, стр. 720)."
    ]
  },
  {
    "day": "28 септември",
    "title": "СРЕДНОЩНО ОСВОБОЖДЕНИЕ",
    "verse": "„В една минута умират - да! в полунощ; людете им се смущават и преминават; и мощните биват премахнати не с ръка“ (Йов 34:20).",
    "content": [
      "За да изяви Своята мощ, Бог винаги се е намесвал в бедствия, когато е изглеждало, че няма никаква вероятна възможност за избавление от сатанинските действия, Той е давал изходен път (Свидетелства към църквата. Т. 5, стр. 714).",
      "Полунощ е, когато Бог изявява силата Си за освобождението на Своя народ. Слънцето се появява, горещо в силата си. Знамения и чудеса следват в бърза последователност. Нечестивите наблюдават гледката с ужас и удивление, докато праведните съзерцават с тържествена радост знаците на своето освобождение. Всичко в природата изглежда е извън порядките си. Потоците престават да текат. Сред разгневените небеса има едно ясно място на неописуема слава, откъдето идва Божият глас като звук от много води, казвайки: „Сбъдна се“ (Откр. 16:17) (Великата борба, стр. 636).",
      "Небесните сили се разклащат при гласа на Бога. Слънцето, луната, звездите променят местоположението си. Те не изчезват, но при гласа на Бога ще се раздвижат.",
      "Тежки черни облаци се приближават и се сблъскват един с друг. Небето се разделя и събира отново. Тогава ще можем да погледнем нагоре в отворения космос към съзвездието Орион, откъдето идва Божият глас (Ранни писания, стр. 41).",
      "След като хората чуват гласа, те изпадат в такова отчаяние и скръб, каквито не са бивали, откак народ съществува. Небесните облаци ще се сблъскат и ще има тъмнина. Когато от небето идва този глас, то се събира като свитък.  Там се вижда ясният, светъл знак на Човешкия Син. Божиите избрани знаят какво означава този облак - знамението на Човешкия Син (Ръкопис 81, 1886).",
      "Сто четиридесет и четири хиляди (символично число на спасените) триумфират. Лицата им са просветлени от Божията слава (Ранни писания, стр. 37).",
      "Когато Божият глас преобърне плена на Неговите избрани в триумф, ще има едно ужасно пробуждане на онези, които са изгубили всичко във великия конфликт на живота (Великата борба, стр. 654).",
      "Денят на Божия гняв за враговете Му е ден на окончателно освобождение за Неговата църква (Пророци и царе, стр. 727)."
    ]
  },
  {
    "day": "29 септември",
    "title": "БОГ ПOРАЗЯВА ПРИРОДАТА",
    "verse": "„И седмият ангел изля чашата си върху въздуха; и из храма излезе силен глас от престола и каза: Сбъдна се. И произлязоха светкавици и гласове и гръмове, и стана силен трус, небивал откак съществуват човеци на земята, такъв трус, толкова силен“ (Откр. 16:17,18).",
    "content": [
      "Нужно е да проучим задълбочено изливането на седмата чаша. Обединените сили на злото няма да се предадат без борба (Адвентен библейски коментар. Т. 7, стр. 983).",
      "Сред разгневените небеса има едно чисто място с неописуема слава, от което идва Божият глас като глас на много води, който казва: „Сбъдна се!“ (Откр. 16:17).",
      "Този глас разтърсва небесата и земята. Става мощно земетресение, небивало откакто съществуват човеците на земята, такъв трус, толкова силен (Стихове 17 и 18). Небесата се отварят и затварят. Славата от Божия престол проблясва. Планински масиви треперят като тръстика, разлюляна от вятъра, назъбени скали се разпръскват навсякъде. Чува се тътенът на приближаваща буря. Морските вълни се блъскат с гняв. Долавя се писъкът на ураган като глас на демони, изпълняващи целите си на унищожение. Цялата земя стене и кипи като развълнувано море, повърхността ѝ е разкъсана. Самите ѝ основи изглежда се разпадат. Планински вериги потъват. Населени острови изчезват. Пристанищните градове, достигнали положението на Содом в своето безбожие, са погълнати от разгневените води. Бог си спомня за великия Вавилон, на който дава да пие от чашата на яростния Си гняв. Едра градушка, всяка тежаща колкото един талант, извършва своята част от унищожението (стихове 9 и 21). Най-гордите градове на земята са сринати. Палатите на господарите, за чието построяване знаменитите личности са прахосвали богатствата си, за да се възвеличат, рухват в развалини пред очите им. Стените на затворите се разпукват на две и Божиите избрани, които са били задържани заради вярата им, са освободени (Великата борба, стр. 636, 637)."
    ]
  },
  {
    "day": "30 септември",
    "title": "СПЕЦИАЛНО ВЪЗКРЕСЕНИЕ",
    "verse": "„И множеството от спящите в пръстта на земята ще се събудят - едни за вечен живот, а едни за срам и за вечно презрение“ (Дан. 12:2).",
    "content": [
      "Времето, в което Бог е избрал да освободи Своя народ, е среднощ. Когато наобиколилите ги нечестиви им се подиграват, неочаквано слънцето изгрява, сияещо с пълната си сила, и в същото време и луната стои на небето.  Тъмни тежки облаци се появяват и се блъскат един в друг. Но има едно чисто място на непреходна слава, откъдето идва Божият глас, като глас на много води, който разтърсва небесата и земята. Става мощно земетресение. Гробовете се разтварят и онези, които са починали с вярата в третата ангелска вест и са пазили съботата, излизат прославени от прашните си легла, за да чуят завета на мир, който Бог ще сключи с тези, които са опазили закона Му (Ранни писания, стр. 285).",
      "Онези, които са заспали в Исус, ще бъдат извикани от техния дом и затвор, за да получат славното безсмъртие.  Те ще са възкресени, скъпи приятели, и когато сте обезсърчени, знайте, че Исус е от дясно ви, за да ви дари мир.",
      "Знам за какво говоря. Видях времето, когато мислех, че вълните ще превишават силата ми и ще надмогнат.  В това време почувствах скъпоценността на моя Спасител. Когато най-големият ми син бе отнет, чувствах, че скръбта ми бе извънредно голяма, но Исус застана от дясно ми и усетих мира Му в сърцето си, чаша на утеха бе поставена на моите устни.",
      "Същото бе и тогава, когато този, който бе до мен в продължение на 36 години  бе взет. Работихме заедно в делото, но ние трябваше да скръстим ръцете на боеца и да го спуснем да почива в тихия си гроб. Отново скръбта ми изглеждаше непоносима, но след всичко пак ми бе дадена чашата на утехата. Исус ми е най-скъпоценен. Той вървеше до мен и Той ще върви до теб. Когато приятелите ни отидат в гроба, те ни изглеждат красиви. Може да се разделите с баща или с майка; когато излязат, тези бръчки ще са изчезнали, но човекът е същият и затова ще ги познаем.",
      "Искаме да бъдем подготвени да се срещнем с тези скъпи приятели, когато излязат в това утро на възкресението. Ще се хванем ли за надеждата, представена пред нас в евангелието, че ще бъдем подобни Нему, защото ще Го видим, както е? (В небесните места, стр. 353)."
    ]
  },
  {
    "day": "1 октомври",
    "title": "СПЕЦИАЛНОТО ВЪЗКРЕСЕНИЕ НА НЕПРАВЕДНИТЕ",
    "verse": "„Ето, иде с облаците; и ще го види всяко око, и ония, които го прободоха; и всички земни племена ще възридаят за Него. Така е. Амин“ (Откр. 1:7).",
    "content": [
      "\"И ония, които Го прободоха“ - онези, които се присмиваха и подиграваха на смъртната Му агония, както и най-върлите противници на истината и на народа Му, са възкресени, за да Го видят в слава, за да видят и оказаната почит върху покорните и верните (Великата борба, стр. 637).",
      "Каяфа, при съдебния фарс, като повдигна ръката си към небето, се обърна към Исус и се закле с тържествена клетва: „Заклевам Те в живия Бог да ни кажеш, Ти ли си Помазаникът, Божият Син” (...)",
      "Всяко ухо се беше приклонило да слуша и всеки поглед беше втренчен в лицето Му, когато Той отговори: „Ти каза”. Бледият Му лик изглеждаше осветен от небесна светлина, когато допълни: „Но казвам ви, отсега нататък ще видите Човешкия Син седящ отдясно на силата и идещ на небесните облаци“.",
      "За миг божествеността на Христос проблесна през човешкия Му образ. Първосвещеникът отстъпи пред проницателните очи на Спасителя (...) За момент почувства, като че ли стоеше пред вечния Съдия, Чиито очи, виждащи всичко, четяха мислите в душата му, като изнасяха на светло тайните, за които се предполагаше, че бяха погребани с мъртвите.",
      "Гледката отмина пред погледа на първосвещеника (...) Като раздра одеждите си (...) той поиска (...) затворникът да бъде осъден за богохулство. „Каква нужда имаме вече от свидетели? - каза той. - Ето, сега чухме богохулството. Вие какво мислите?“ И те всички Го осъдиха (Копнежът на вековете, стр. 706-708).",
      "По този начин еврейските водачи направиха своя избор. Решението им бе регистрирано в книгата, видяна от Йоан в ръката на Онзи, Който седеше на престола - книгата, която никой човек не можеше да отвори. Това решение ще се яви с цялата си тежест пред тях в деня, когато тази книга бъде разпечатана от Лъва на Юдовото племе (Поученията на Христос, стр. 294).",
      "Когато Христос дойде отново, те няма да Го видят като затворник, заобиколен от разярена тълпа. Ще Го видят като идещ Небесен Цар. Тогава свещеници и управители ясно ще си спомнят сцената в залата на съда. Всяко обстоятелство ще бъде изписано пред тях с огнени букви (Знамения на времето, 17 януари 1900)."
    ]
  },
  {
    "day": "2 октомври",
    "title": "СТИХИИТЕ НАЖЕЖЕНИ ЩЕ СЕ РАЗТОПЯТ",
    "verse": "„А Господният ден ще дойде като крадец, когато небето ще премине с бучене, а стихиите нажежени ще се стопят, и земята и каквото се е вършило по нея ще изчезнат“ (2 Петр. 3:10).",
    "content": [
      "В Господния ден, точно преди Христос да дойде, Бог в гнева Си ще изпрати светкавици от небето, които ще свържат с огън земята. Планините ще изгорят като в пещ и ще излеят ужасни потоци лава, унищожавайки гори и поля, села и градове; и понеже те изливат стопената си руда, скалите и нагорещената кал в реките ще ги накара да заврат като чайник, ще изтласкат на повърхността скали, строшени отломки от които ще се пръснат по земята с неописуема сила. Цели реки ще бъдат пресушени. Земята ще бъда сгърчена в конвулсии и навсякъде ще настъпят ужасни изригвания и земетресения. Бог ще изпраща язви върху нечестивите земни обитатели, докато не бъдат напълно изтребени (Духовни дарби. Т. 3, стр. 82, 83). Земята ще се олюлява напред-назад като пияна и ще се отмести като колиба. Елементите ще се стопят в пламъци и небето ще се навие като свитък (Адвентен библейски коментар. Т. 5, стр. 1110).",
      "Земната кора ще се разкъса от взривовете на веществата, скрити в недрата ѝ. Тези стихии, веднъж пуснати на свобода, ще пометат всички съкровища на тези, които в продължение на години са прибавяли към богатствата си нови големи притежания за сметка на онези, които са им служили (Ръкопис 24, 1891).",
      "Големият световен пожар е наистина пред нас, когато целият този пропилян труд в живота ще бъде пометен в един ден и една нощ (Свидетелства към църквата. Т. 4, стр. 49).",
      "Ще настъпи ужасно унищожение на човешки животи. Но както в дните на всемирния потоп Ной бе запазен в ковчега, приготвен за него от Бога, така и в тези дни на бедствие и унищожение Бог ще бъде прибежище на Своите верни деца. Чрез псалмиста Той заявява: „Понеже ти си казал: Господ е прибежище мое и си направил Всевишния твое обиталище, затова няма да те сполети никаква зло, нито ще се приближи язва до шатъра ти“. „Понеже във време на скръб Той ще ме скрие в шатъра Си ...“ Тогава няма ли да направим Господа наша сигурност и защита? (Писмо 258, 1907).",
      "Трябва да се подготвим, за да можем да живеем в обиталищата, които Христос е отишъл да приготви за тези, които Го обичат. Там те ще си починат от битката, която водят тук, на земята (Ривю енд Хералд, 19 октомври 1897)."
    ]
  },
  {
    "day": "3 октомври",
    "title": "НАГЛЕДНА ИЛЮСТРАЦИЯ НА СЕДМАТА ЯЗВА",
    "verse": "„Влизал ли си в съкровищниците на снега или виждал ли си съкровищниците на градушката, които пазя за време на скръб, за ден на бой и на война?“ (Йов 38:22,23).",
    "content": [
      "Байрън Белден, Сара Белден и сестра Мей Лейси ме придружаваха до срещата ми в Проспект [Австралия]. Когато си тръгвахме от молитвения дом, видяхме, че се задава буря  и то толкова зловеща, че яздехме жребчетата колкото бе възможно по-бързо. Когато си бяхме почти вкъщи, яростта на вихъра избухна. Започнаха да падат големи парчета град - колкото кокошо яйце. Те уплашиха младите коне, понеже ги удряха със страшна сила.",
      "Казах: „Байрон, излез навън веднага. Отиди до главите им и им говори. Нека кончетата да знаят, че не вие сте тези, които ги удрят“. При това предложение той изскочи навън. Аз продължих: „Мей Лейси и Сара, излезте!“. И те излязоха.  После излязох и аз, като Мей и Сара ми помогнаха. Вятърът духаше с такава сила, че шапките отлетяха от главите ни, а възглавниците бяха ответи от каретата. Тежките пътни чанти, чадърите и тежките пътни дрехи бяха отнесени по полето, летейки без посока.",
      "Каква гледка! Сестра Белдън, Мей Мейси и аз пристигнахме вкъщи гологлави.  Байрон беше при новия уплашен кон.  Можехме само да издигнем сърцата си към Бога за помощ.",
      "Това е най-страшното преживяване, което някога съм имала в карета насред буря. Мислех си за деня, когато над земята ще се излеят Божиите съдби, когато черен и ужасен мрак ще обгърнат небето като козиняво вретище. Въображението ми показа какво трябва да се преживее в онова време, когато могъщият Господен глас ще даде поръчението на ангелите: „Идете всеки по пътя си и излейте чашите на Божия гняв върху земята“.",
      "Откровение, 6 и 7 глави са изпълнени с вести със съдбоносно значение. Ужасни са изявените там Божии съдби. Седемте ангела стоят пред Бога, за да получат своето поръчение. Дадоха им се седем тръби. Господ ще се яви открито, за да накаже земните жители.",
      "Когато Божиите язви достигнат земята, над нечестивите ще падне градушка, тежаща около един талант [талант – староеврейска мярка за тежест, равняваща се на 34 кг – б. ред.] (Ръкопис 59, 1895)."
    ]
  },
  {
    "day": "4 октомври",
    "title": "ЗЕМЯТА ПОБЯГВА ОТ СЪЗДАТЕЛЯ СИ",
    "verse": "„Затова, ще разклатя небето и земята от тресене ще се премести при гнева на Господа на Силите, в деня на паметната Му ярост. Те ще бъдат като гонена сърна и като овце, които никой не събира; Ще се връщат всеки при людете си и ще бягат всеки на земята си“ (Исая 13:13,14).",
    "content": [
      "Гъсти облаци все още покриват небето; но все пак от време на време слънцето прониква през мрака, появявайки се като въздаващо справедливост око на Йехова. Свирепи светкавици пронизват небето, обграждайки земята с широка огнена ивица. Над ужасяващия тътен на гръмотевиците - гласове, ужасни и тайнствени, обявяват участта на нечестивите. Изречените думи не се разбират напълно от всички, но те са напълно ясни за фалшивите учители. Онези, които допреди малко бяха безразсъдни, горделиви и упорито непокорни, толкова издигнати в жестокостта си към пазещите Божиите заповеди хора, сега са съкрушени от изумление и трепетен страх. Риданията им се чуват по-силно от тътена на стихиите. Демони признават божествеността на Исус и треперят пред могъществото Му, докато хора пълзят, обзети от ужас, молейки за милост.",
      "През една пролука в облаците проблясва звезда, чийто блясък нараства четирикратно в контраст с тъмнината. Тя говори за надежда и радост на верните, но и за твърдост и гняв - на престъпващите Божия закон. Пожертвалите всичко за Христос сега са в безопасност, скрити в тайнствения Господен шатър. Те са били изпитани, като са засвидетелствали верността си пред света и пред ненавиждащите истината към Онзи, Който умря за тях. Чудна промяна настава с онези, които са държали твърдо за своята почтеност пред самото лице на смъртта. Те са били внезапно освободени от тъмната ужасна тирания на човеците, които са се превърнали в демони. Лицата им, допреди бледи, разтревожени и изпити, сега са възбудени от учудване, вяра и любов. Гласовете им се издигат в победоносна песен: „Бог е нам прибежище и сила, винаги изпитана помощ в напасти, затова няма да се уплашим, ако би се и земята поклатила, и планините се преместили всред моретата, ако и да бучат и да се вълнуват водите им, и планините да се тресат от издигането им“ (Пс. 46:1-3) (Великата борба, стр. 637-639)."
    ]
  },
  {
    "day": "5 октомври",
    "title": "БОЖИЯТ ЗАКОН СЕ ПОЯВЯВА В НЕБЕСАТА",
    "verse": "„И небесата ще известят правдата Му, защото сам Бог е Съдия“ (Пс. 50:6).",
    "content": [
      "Облаците се отдръпват назад и звездното небе се откроява нечувано славно в контраст с черния гневен небосвод от двете страни. Славата на небесния град струи от открехнатите двери (Великата борба, стр. 637).",
      "В храма се вижда ковчегът на завета, в който са поставени двете каменни плочи, върху които е записан Божият закон. Тези каменни плочи ще се изнесат от мястото на съхранението им и всички ще видят върху тях Божиите заповеди, гравирани чрез Божия пръст. Тези каменни плочи, които сега лежат в ковчега на завета, ще бъдат убедително доказателство за истината и за обвързващите изисквания на Божия закон (Адвентен библейски коментар. Т. 7, стр. 972).",
      "Тези светотатствени умове и сърца са мислели, че са достатъчно силни, за да променят времената и законите на Йехова; но автентичните заповеди, написани върху двете каменни плочи, се пазят в безопасност в небесните архиви, в Божия ковчег. Никоя земна власт няма сила да извади тези плочи от святото място на съхранение под престола на благодатта (Адвентен библейски коментар. Т. 7, стр. 972).",
      "Към небето се появява ръка, която държи каменните плочи, обгърнати в едно. Пророкът казва: „И небесата ще изявят правдата Му, защото сам Бог е съдия“. Този свят закон - Божията правда, който сред гръмотевици и пламъци бе прогласен от Синай като ръководство в живота, сега се разкрива пред човеците и като единствена стандарт за провеждането на съда. Ръката открива плочите и предписанията на Декалога се виждат, изписани като че ли с огнена писалка. Думите са толкова прости, че всички могат да ги прочетат. Паметта е събудена, тъмнината на суеверието и езичеството е изхвърлена от всеки ум и Божиите десет заповеди - кратки, разбираеми и авторитетни, са представени пред погледа на всички земни обитатели.",
      "Невъзможно е да се опише ужасът и отчаянието на онези, които са потъпкали Божиите свeти изисквания.",
      "Враговете на Божия закон, от свещеници до най-малкия измежду тях, получават ново разбиране за истината и дълга. Твърде късно те виждат, че съботата от четвъртата заповед е печатът на живия Бог (Великата борба, стр. 639, 640)."
    ]
  },
  {
    "day": "6 октомври",
    "title": "ДЕНЯТ И ЧАСЪТ НА ХРИСТОВОТО ИДВАНЕ БИВА ИЗВЕСТЕН",
    "verse": "„А за оня ден и час никой не знае, нито небесните ангели, нито Синът, а само Отец“ (Мат. 24:36).",
    "content": [
      "От небето се чува Божият глас, който обявява деня и часа на Исусовото идване и връчва вечния завет на Своя народ. Като най-гръмък екот се разнасят словата Му през цялата земя (Великата борба, стр. 640).",
      "Той изрича една присъда, след което спира, докато думите Му се носят над земята. Божият Израил стои с очи, устремени нагоре, като слуша думите, идващи от устата на Йехова и носещи се над земята като най-силен гръм. Страшно, тържествено е. В края на всяка произнесена присъда светиите възкликват: „Слава! Алилуя!“ (Ранни писания, стр. 285, 286).",
      "Живите светии, 144 хиляди на брой, познават и разбират гласа, докато нечестивите мислят, че това е звук от мълния и земетресение (Ранни писания, стр. 15).",
      "Божият Израил стои, като гледа с очи, насочени нагоре. Изражението на лицата им е озарено от Неговата слава и светлина както в древността беше и лицето на Моисей, когато слезе от Синай. Нечестивите не могат да ги гледат. И когато върху онези, които са почитали Бога, като са пазели съботата Му свята, бива произнесено благословение, проехтява силен вик на победа (Великата борба, стр. 640). После започва времето за почивка на земята (Ранни писания, стр. 35).",
      "Славна светлина изгрява над светиите. Те изглеждат толкова красиви! Всички белези на грижа и отпадналост са преминали и здраве и красота се изписва на лицата им. Враговете им, езичниците около тях, падат като мъртви: не могат да издържат на светлината, която грее над освободените, над светиите. Тази светлина и слава остава върху тях, докато не видят Исус, идещ в небесните облаци (Ранни писания, стр. 272, 273).",
      "И видях пламтящ облак там, където стоеше Исус. Тогава Той  зае мястото Си на облака, който Го носеше на изток, където първо се появи на земните светии като  един малък черен облак, който беше знамението на Човешкия Син. Докато облакът преминаваше от Светая Светих към изток, което му отне няколко дни, сатанинската синагога се покланяше в нозете на светиите (Към малкия разпръснат остатък (листовка), 6 април 1846)."
    ]
  },
  {
    "day": "7 октомври",
    "title": "ЛЪЧИТЕ НА ЗЛАТНАТА УТРИН",
    "verse": "„Защото както светкавицата излиза от изток и се вижда дори до запад, така ще бъде и пришествието на Човешкия Син“ (Мат. 24:27).",
    "content": [
      "Докато целият свят е потопен в тъмнина, във всяко жилище на светиите струи светлина. Те ще приемат първата светлина на второто Му явление (Пророци и царе, стр. 720). Скоро откъм изток се появява малък черен облак с размери колкото половин човешка длан. Това е облакът, който обгражда Спасителя и който в далечината изглежда обгърнат в тъмнина. Божиите избрани знаят, че това е знамението на Човешкия Син. В тържествено мълчание те се взират в облака, когато приближава до земята, ставайки все по-светъл и по-славен, за да се превърне в голям бял облак, с основа от слава, която е като унищожителен огън, а над него - с дъгата на завета. Исус язди като могъщ победител. Сега Той идва не като „човек на скърби“, който трябва да изпие горчивата чаша на срама и позора, а като Победител на небето и на земята, за да съди живите и мъртвите. „Верен и Истинен“, „съди и воюва праведно“. И „небесните войски Го следваха“ (Откр. 19:11,14). Святите ангели, едно обширно, неизброимо множество, го придружаваше по пътя Му с химни на небесна мелодия. Небосводът изглеждаше изпълнен със сияещи силуети: „Десетки хиляди по десетки хиляди и хиляди по хиляди“. Перото на никой човек не е способно да опише гледката; съзнанието на никой смъртен не е в състояние да обхване величието ѝ. „Славата Му покри небето и земята беше пълна с хваление към Него. Сиянието Му бе като светлината“ (Авак. 3:3,4). Когато живият облак се приближава още повече, всяко око вижда Княза на живота. Сега никакъв венец от тръни не загрозява святата глава; но диадема на слава почива на святото Му чело. Обликът Му надминава по светлина ослепителната яркост на слънцето по пладне. „И на дрехата, и на бедрото Му имаше написано име: „Цар на царете, и Господ на господарите“ (Откр. 19:16) (Великата борба, стр. 640, 641).",
      "С повдигнати глави, с очи, озарени от ярките лъчи на Слънцето на правдата, с радостно ликуване, че освобождението им е наближило, те (живите светии) отиват да посрещнат Младоженеца, казвайки: „Ето, Тоя е нашият Бог; чакахме Го и Той ще ни спаси“ (Откр. 19:11,14) (Нашето високо призвание, стр. 367)."
    ]
  },
  {
    "day": "8 октомври",
    "title": "ВТОРОТО ПРИШЕСТВИЕ НА ХРИСТОС",
    "verse": "„Нашия Бог ще дойде и няма да мълчи; ще има пред Него огън поглъщащ и около Него силна буря. Ще призове небесата отгоре, и земята, за да съди людете Си“ (Пс. 50:3,4).",
    "content": [
      "Скоро погледът ни бе привлечен на изток, понеже се беше появил един малък черен облак, и всички ние знаехме, че това бе знамението на Човешкия Син. Всички в тържествено мълчание се взирахме в облака, който с приближаването си ставаше по-светъл и по-славен, и още по-славен, докато достигна размерите на голям бял облак. Долната му част изглеждаше като огън; над облака имаше дъга, докато около него имаше десетки хиляди ангели, които пееха най-прекрасната песен; върху него седеше Човешкият Син (Ранни писания, стр. 15, 16).",
      "Когато за първи път се появи в далечината, този облак изглеждаше много малък. Ангелът каза, че това е знамението на Човешкия Син. Като се приближаваше към земята, можехме да наблюдаваме съвършената слава и могъщество на Исус, Който яздеше като победител (Ранни писания, стр. 286).",
      "Косата Му беше бяла и на вълни падаше на раменете Му; а върху главата Му имаше много корони. Нозете Му имаха вид на огън, в дясната Му ръка имаше остър сърп; а в лявата - сребърна тръба. Очите Му бяха като огнен пламък, който изследваше избраните Му отгоре до долу и изцяло. Тогава всички лица пребледняха, а на онези, които Бог бе отхвърлил, почерняха. После всички извикахме: „Кой ще устои? Без петно ли е моята дреха?“. Тогава ангелите престанаха да пеят и за известно време настъпи ужасно мълчание, докато Исус изрече: „Онези, които имат чисти ръце и пречистени сърца, ще могат да устоят, достатъчна ви е Моята благодат“. При това лицата ни светнаха и радост изпълни всяко сърце. И ангелите дадоха тон с една нота по-високо и запяха отново, докато облакът се приближаваше все повече до земята (Ранни писания, стр. 16).",
      "Земята потрепери пред Него, небето беше преместено като свитък, когато се свива, и всяка планина и остров се вдигнаха от мястото си. „И земните царе, големците и хилядниците, богатите и силните, всеки роб и всеки свободен се скриха в пещерите и между скалите на планините” (Ранни писания, стр. 286, 287)."
    ]
  },
  {
    "day": "9 октомври",
    "title": "В ПУКНАТИНИТЕ И ПЕЩЕРИТЕ НА ЗЕМЯТА",
    "verse": "„И човеците ще влязат в пещерите на скалите и в дупките на земята поради страха от Господа и поради славата на Величието Му, когато стане да разтърси земята“ (Исая 2:19).",
    "content": [
      "Едни се бяха скрили, разпръснати поради човешката вражда към закона на Йехова. Бяха притиснати от всички земни сили. Бяха разпръснати из пукнатините и пещерите на земята, за да се скрият от яростта на неприятелите си, защото бяха решени да останат верни и послушни на закона на Йехова. Но за Божиите избрани дойде освобождение. На враговете им Той разкри Себе Си като Бог на справедливо възмездие.",
      "От земните пукнатини и пещери, които са били тайните места за укритие на Божиите деца, те са призовани да излязат на открито като Негови свидетели, истинни и верни.",
      "Хората, които са се осмелявали да се бунтуват, ще изпълнят описанието, дадено в Откровение 6:15-17. Именно в тези пещери и пукнатини те ще намерят самата присъда на истината, дадена в писмата и публикациите ни като свидетелство срещу тях. Пасторите, които водят стадото по лъжливи пътеки, ще чуят обвинението, отправено срещу тях: „Ти беше този, който гледаше с пренебрежение на истината. Ти беше този, който ни казваше, че Божият закон е бил отменен, че той е иго на робство. Ти беше този, който обяви фалшивите доктрини, когато бях убеден, че тези адвентисти от седмия ден имат светлината на истината. Кръвта на нашите души е върху твоите свещенически одежди. Сега ще платиш ли откупа за моята душа?  Какво ще правим ние, които слушахме изопачаването на Писанията и обръщането на истината им в лъжа; тази истина, на която, ако се бяхме покорили, щеше да ни спаси”.",
      "Когато Христос дойде, за да накаже онези, които са обучавали и възпитавали хората да потъпкват Божията събота, да хулят спомена за Него и да потъпчат с нозете си храната на Неговите пасища, горчивите им ридания ще бъдат напразни. Онези, които са се доверявали на лъжливи пастири, въпреки че са имали Божието Слово, за да го изследват лично, сега откриват, че Бог ще съди всеки човек, който е имал истината, а се е отклонил от светлината, защото тя включва себеотричане и носене на кръст. Скалите и планините не могат да ги скрият от негодуванието на Седящия на престола и от гнева на Агнето (Писмо 86, 1900)."
    ]
  },
  {
    "day": "10 октомври",
    "title": "ИЗГЛЕДЪТ НА ХРИСТОС ПРИ ВТОРОТО ПРИШЕСТВИЕ",
    "verse": "„Защото нашето гражданство е на небесата, откъдето и очакваме Спасител, Господ Исус Христос, Който ще преобрази нашето унищожено тяло, за да стане съобразно с Неговото славно тяло, по упражнението на силата Си да покори и всичко на Себе Си“ (Филип. 3:20,21).",
    "content": [
      "Христос бе възнесен на небето в човешки лик. Учениците Му видяха облака, който Го прие. Същият Исус, Който бе вървял, говорил и се беше молил с тях; Който бе разчупил хляба си с тях; Който беше с лодката им в езерото; и Който в същия този ден беше с тях, изкачвайки древната Маслинена планина - същият Исус сега отиваше да сподели трона на Небесния Отец. Ангелите ги увериха, че същият Този, Когото те виждаха да отива на небето, щеше дойде отново точно както се е възнесъл (Копнежът на вековете, стр. 832).",
      "Славата на Христовото човешко естество не се изяви, докато Той беше на земята. Същото това човешко естество се изявява сега, когато слиза от небето, облечен в слава, триумфиращ, превъзнесен (В небесните места, стр. 358).",
      "Христос ще дойде в Своята собствена слава, в славата на Отец и в славата на светите ангели. Десетки хиляди по десетки хиляди и хиляди по хиляди ангели, красивите триумфиращи Божии синове, притежаващи ненадмината величественост, Го придружават по пътя Му. На мястото на короната от тръни Той ще носи корона на слава - корона в корона. На мястото на онази багреница, ще е облечен в одежди от бели по-бели, „каквито никой белач на земята не може така да избели“ (Марк 9:3). А на дрехата и бедрото Му ще бъде изписано името: ЦАР НА ЦАРЕТЕ И ГОСПОД НА ГОСПОДАРИТЕ“ (Откр. 19:16) (Нашето високо призвание, стр. 367).",
      "Цялото небе ще се опразни от ангелите, докато очакващите светии ще Го търсят и ще се взират в небето, както бяха и галилейските мъже, когато се възнесе от Маслинената планина. Тогава само онези, които са свети, онези, които напълно са следвали кроткия Образец, ще възкликнат с възторжена радост, когато го видят. „Ето, това е нашият Бог; чакахме Го и Той ще ни спаси“. Те ще се изменят в краткостта на един миг, „в миг на око, при последната тръба“ - тази тръба, която разбужда спящите светии, за да напуснат прашните си легла; възкликващи, те ще бъдат облечени със славно безсмъртие: „Победа! Победа над смъртта и гроба!“ (Ранни писания, стр. 110)."
    ]
  },
  {
    "day": "11 октомври",
    "title": "СЪДЪТ ПРИ ВТОРОТО ПРИШЕСТВИЕ",
    "verse": "„Заръчвам ти пред Бога и пред Христа Исуса, Който ще съди живите и мъртвите, и предвид явлението Му и царуването Му“ (2 Тим. 4:1).",
    "content": [
      "Сцената на съда ще се проведе в присъствието на всичките светове; понеже по време на този съд Божието управление ще бъде оправдано и Неговият закон ще стои открито като „свят, праведен и добър“. Тогава ще бъде решен всеки случай и за всеки ще се изрече присъда. Тогава грехът няма да изглежда привлекателен, но ще бъде видян в целия си отвратителен мащаб (Синове и дъщери на Бога, стр. 361).",
      "Никой човешки език не може да обрисува сцената на Второто пришествие на Човешкия Син, идещ в небесните облаци. Той трябва да дойде в собствената Си слава, в славата на Отец и на свeтите ангели. Ще дойде, облечен в дреха от светлина, която е носил от дните на вечността. Ангели ще бъдат с Него - десетки хиляди по десетки хиляди ще Го придружават по пътя Му. Ще се чуе звукът на тръбата, призоваващ спящите мъртви да излязат от гроба. Гласът на Христос ще проникне в гробовете и ще прониже ушите на мъртвите, „и всички, които са в гробовете  ще излязат“.",
      "„И пред Него ще се съберат всички народи“. Самият Този, Който умря за човека, трябва сега да го осъди: „Отец Му е дал власт да съди и да изпълнява присъди, защото Той е Човешкият Син“. Само какъв ден ще бъде този, когато онези, които отхвърлиха Христос, ще погледнат нагоре към Него, Когото техните грехове прободоха на кръста (Ривю енд Хералд, 5 септември 1899).",
      "При Второто пришествие всяко сърце ще бъде доведено до убеждението, че Исус е Пътят, Истината и Живота. Онези, които са се отвърнали от Него, като са се прилепили към дребните неща на тази земя, задоволявайки егоистичните си интереси и светско признание, в деня на пришествието Му ще признаят и потвърдят своята фатална грешка. Това са всички онези, които авторът на книгата „Откровение“ нарича „всичките земни множества“, които „ще възридаят за Него“.",
      "„Също и онези, които Го прободоха.“ Тези думи се отнасят не само за хората, които прободоха Христос тогава, когато увисна на Голготския кръст, но и за онези, които чрез зли думи и вършене на престъпления Го разпъват отново днес (Знамения на времето, 28 януари 1903)."
    ]
  },
  {
    "day": "12 октомври",
    "title": "ОНЕЗИ, КОИТО ГО ПРОБОДОХА",
    "verse": "„Ще видите Човешкия Син седящ отдясно на силата и идещ в небесните облаци“ (Марк 14:62).",
    "content": [
      "Когато те (еврейските управници) се вгледат и видят славата Му, пред умовете им ще проблесне споменът за Човешкия Син, облечен в одеждата на човешкото естество. Те ще си спомнят как са се отнесли с Него, като са се отказали да Го приемат и с това са застанали открито ни страната на великия бунтовник. Сцените на Христовия живот ще изникнат пред тях в кристална яснота. Всичко, което Той е сторил, всичко, което е казал, унижението, до което се е смирил, за да ги спаси от покварата на греха, се изправя пред тях с осъждане.",
      "Те Го виждат яздещ да влиза триумфално в Йерусалим, виждат Го съкрушен в агония, със сълзи на очи да оплаква непокаяния град, който не пожела да приеме Неговата вест. Гласът Му, който се чуваше да приканва, да умолява с израз на най-нежна загриженост, изглежда отново владее слуха им. Пред тях се открива сцената, разиграла се в Гетсиманската градина и те чуват удивителната Христова молитва: „Отче, ако е възможно, нека Ме отмине тази чаша“.",
      "Чуват отново гласа на Пилат, който декларира: „Не намирам нищо лошо в Него“. Виждат позорната картина в съдебната зала, когато Варава стои отстрани до Христос и на тях им е дадена още една, последна възможност да изберат Онзи, Който е без вина. Чуват отново думите на Пилат: „Кого искате да ви пусна? Варава или Исус, наречен Христос?“. И чуват отговора: „Махни Този, а пусни ни Варава“. На въпроса на Пилат: „А какво да правя с Исус тогава?“ - бе отговорено - „Да бъде разпнат!“.",
      "Виждат отново как жертвата им понася позора на кръста. Чуват силните викове на триумф да крещят подигравателно: „Ако си Божи Син, слез от кръста“. „Други е спасил, а Себе Си не може да спаси“.",
      "Сега Го виждат не в Гетсиманската градина, не в съдебната зала, нито на Голготския кръст. Отминали са белезите на унижението Му и гледат с очите си лицето на Бога - лицето, което заплюха, лицето, което свещеници и управници удряха с дланите на своите ръце. Сега пред тях истината блести с цялата си яркост (Ривю енд Хералд, 5 септември 1899)."
    ]
  },
  {
    "day": "13 октомври",
    "title": "НЕЧЕСТИВИТЕ СЕ ИЗБИВАТ ЕДИН ДРУГ",
    "verse": "„И ще призова нож против него по всичките Си планини, казва Господ Йехова: ножът на всеки човек ще бъде против брата му“ (Йезек. 38:21).",
    "content": [
      "Нечестивите са изпълнени със съжаление, но не поради греховното си пренебрегване на Бога и жестокостта към ближните си, но защото Бог е победил. Те се разкайват, че резултатът, който се е получил, е такъв, но не се покайват за своето нечестие. Ако можеха, щяха да използват всяко лесно средство, за да победят (...)",
      "Свещеници и народ виждат, че не са поддържали правилни отношения с Бога. Виждат, че са се бунтували срещу Автора на светия и праведен закон. Отхвърлянето на Божествените предписания е давало изблик на хиляди извори на зло, несъгласие, омраза, неправда, докато земята се е превърнала в обширно бойно поле, в яма, пълна с нечистота и поквара. Сега това е гледката, която се разкрива пред онези, които са отхвърлили истината и са избрали да подхранват греха. Никой език не може да изрази копнежа, който имат непокорните и неверните по онова, което са изгубили завинаги - вечния живот. Мъже, на които светът се е кланял поради талантите и красноречието им, сега виждат тези неща в истинската им светлина. Те осъзнават от какво са се лишили сами чрез престъпленията си и падат в нозете на онези, чиято вярност са подигравали и осмивали, като признават, че Бог ги е обичал.",
      "Хората разбират, че са били заблуждавани. Всеки обвинява другия, че го е довел до гибел; но всички се съюзяват, за да обсипят с най-горчиво осъждане свещениците. Неверни пастири са пророкували лицемерни неща; те са довели слушателите си до това положение - да направят невалиден Божия закон и да преследват онези, които искат да го пазят със святост. Сега в отчаянието си тези учители изповядват пред целия свят своето дело на измама. Множествата са изпълнени с ярост. „Изгубени сме! - викат те - И вие сте причината за нашата гибел“; и се нахвърлят върху лъжливите овчари. Точно тези, на които някога най-много са се възхищавали, сега ще изрекат най-ужасните проклятия върху тях. Ръцете, които някога са ги коронясвали с лаврови венци, сега ще се въздигнат за тяхното унищожение. Мечовете, предназначени да убият Божиите избрани, сега са употребени за унищожаването на техните врагове. Навсякъде има борби и кръвопролития (Великата борба, стр. 654-656)."
    ]
  },
  {
    "day": "14 октомври",
    "title": "ГНЕВЪТ НА АГНЕТО",
    "verse": "„И земните царе, големците и хилядниците, богатите и силните, всеки роб и всеки свободен се скриха в пещерите и между скалите на планините; и казват на планините и на скалите: Паднете върху нас и скрийте ни от лицето на Седящия на престола и от гнева на Агнето“ (Откр. 6:15,16).",
    "content": [
      "Ироничните подигравки секват. Лъжливите устни притихват в мълчание. Звънът на оръжието, безпокойството на битката, „всяка чизма на обутия ратник в шума, и облеклата - валяни в кръв“ (Исая 9:5) - стихват. Сега не се чува нищо друго, освен глас на молитва и звук на ридание и плач. Плачът се изтръгва от устни, които допреди толкова малко време се надсмиваха.  „Великият ден на Неговия гняв е дошъл и кой може да устои?“. Нечестивите се молят по-скоро да бъдат погребани под скалите на планините, отколкото да срещнат лицето на Този, Който са подигравали и отхвърляли.",
      "Този глас, който прониква и в ушите на мъртвите, те много добре познават. Колко често жалните Му, нежни тонове са ги призовавали да се покаят. Колко често е бил чуван Той в трогателно умоляване на приятел, брат, Изкупител. За отхвърлилите Неговата благодат нищо не би могло да е така изпълнено с осъждане, така натоварено с порицание, както този глас, който толкова дълго е умолявал: „Върнете се, върнете се от нечестивите си пътища; защо да умрете?“ (Йезек. 33:11). О, това бе за тях глас на непознат! Исус казва: „Понеже Аз виках, а вие отказахте да слушате, понеже простирах ръката Си, а никой не внимаваше, но отхвърлихте съвета Ми, и не приехте изобличението Ми“ (Пр. 1:24,25). Гласът разбужда спомените, които те желаят да изличат - презрени предупреждения, отхвърлени покани, пропуснати възможности.",
      "В живота на всички, които отхвърлят истината, има моменти, когато съвестта се пробужда, когато паметта представя мъчително възпоменание за един живот на лицемерие, а душата бива измъчвана от напразни съжаления. Но какво са те в сравнение с угризението на съвестта в онзи ден, когато „бедствието ви се устреми като вихрушка“ (Пр. 1:27). Ония, които са искали да унищожат Христос и верните Му избрани, сега стават очевидци на славата, която почива върху тях (Великата борба, стр. 642, 644)."
    ]
  },
  {
    "day": "15 октомври",
    "title": "БОГ СЕ НАМЕСВА ПРИ АРМАГЕДОН",
    "verse": "„Екотът ще стигне до краищата на света, защото Господ има съд с народите; Той ще се съди с всяка твар, ще предаде нечестивите на нож, казва Господ“ (Йер. 25:31).",
    "content": [
      "Великата борба се е развивала в продължение на шест хиляди години; Божият Син и небесните Му вестители са били в сблъсък със силите на злото, за да предупреждават, да просветляват и да спасяват човешките чада. Сега вече всички са направили своя избор; нечестивите са се съюзили напълно със Сатана в действията му срещу Бога. Дошло е времето, в което Бог трябва да отстои авторитета на потъпкания Си закон. Сега борбата се води не само със Сатана, но и с човеци. Господ води борба с народите. „Ще предаде нечестивите на нож.“",
      "Белегът на освобождението е поставен върху онези, които въздишат и плачат поради всичките мерзости, които се случват. Сега ангелът на смъртта излиза открито, представен във видението на пророк Йезекиил чрез мъжете със смъртоносните оръжия, на които е дадена заповедта: „Минете подир него през града, та поразете; окото ви да не пощади, нито да покажете милост - старци, юноши и девици, младенци и жени избийте съвсем; но не се приближавайте при никого от ония, върху които е белегът; и започнете от светилището Ми“. Пророчеството заявява: „Те започнаха от старейшините, които бяха пред дома“ (Йезек. 9:1-6). Делото на унищожението започва сред онези, които са изповядвали, че са духовните пазители на народа. Лъжливите стражи са първите, които ще паднат. Мъже, жени, девици и младежи ще погинат заедно.",
      "„Господ излиза от мястото Си, за да накаже жителите на земята за беззаконието им; и земята ще открие кървите си, и няма да покрие вече убитите си“ (Исая 26:21) (...) Нечестивите обитатели на земята - свещеници, управници и народ, богати и бедни, нисши и висши падат в безумната борба на техните собствени ожесточени страсти, а също и от ужасното изливане на чистия Божи гняв. В онзи ден убитите от Господа ще лежат от единия край на земята до другия; няма да бъдат оплакани, нито прибрани, нито погребани“ (Йер. 25:33) (Великата борба, стр. 656, 657).",
      "Божият народ ще бъде освободен."
    ]
  },
  {
    "day": "16 октомври",
    "title": "СЪЩНОСТТА НА ПОСЛЕДНАТА БИТКА",
    "verse": "„Господ отвори оръжейницата Си, та извади оръжията на гнева Си“ (Йер. 50:25).",
    "content": [
      "Бог по Своята собствена воля призовава природните стихии да повалят мощта на противниците Му - „огън и град, сняг и пара, бурен вятър, които изпълняват словото Му“ (Пс. 148:8). Когато езичниците амореи се бяха противопоставили на Неговите намерения, Бог се намеси, като хвърляше „големи камъни от небето“ върху враговете на Израил. А на нас ни е казано за една по-голяма битка, която трябва да се случи в заключителните сцени на земната история, когато Йехова „отвори оръжейницата Си, та извади оръжията на гнева Си“ (Йер. 50:25). „Влизал ли си ти - пита Той - в съкровищниците на снега, или виждал ли си съкровищниците за градушката, която пазя за време на скръб, за ден на бой и на война?“ (Йов 38:22,23).",
      "Авторът на Откровение описва унищожението, което трябва да настъпи, когато „силен глас от храма“ съобщи - „Сбъдна се!“. Той казва: „И едър град, тежък около един талант, падаше от небето върху човеците“ (Откр. 16:17,21) (Патриарси и пророци, стр. 509).",
      "В последните сцени на земната история ще се разрази война (Ривю енд Хералд, 19 октомври 1897).",
      "Силите на злото няма да се предадат в сблъсъка без бой. Но Провидението ще изиграе важна роля в битката при Армагедон (Адвентен библейски коментар. Т. 7, стр. 983).",
      "Предводителят на Господното войнство ще стои начело на небесните ангели, за да ръководи битката (Адвентен библейски коментар. Т. 7, стр. 982).",
      "Онзи, на чиято дреха е изписано: „Цар на царете и Господ на господарите“, извежда открито небесните армии на бели коне, облечени в дрехи от хубав, чист и бял лен (Адвентен библейски коментар. Т. 7, стр. 982).",
      "Когато Той дойде отново на земята, ще разтърси „не само земята, но и небето“. „Земята ще полита като някой пиян и ще се люлее насам-натам като колиба“. „Небето ще се свие като свитък“, „стихиите нажежени ще се стопят и земята, и каквото се е вършело по нея, ще бъдат изгорени“. „Но Господ ще бъде прибежище на людете Си и крепостта на Своя народ“ (Евр. 12:26; Исая 24:20;34:4; 2 Петр. З:10; Йоил 3:16) (Копнежът на вековете, стр. 780)."
    ]
  },
  {
    "day": "17 октомври",
    "title": "БЪДЕТЕ И ВИЕ ГОТОВИ",
    "verse": "„Затова, бъдете и вие готови; защото в час, когато го не мислите, Човешкият Син иде“ (Мат. 24:44).",
    "content": [
      "Да предположим, че днес Христос се яви в небесните облаци; кой ще бъде готов да Го посрещне? Да предположим, че бъдем пренесени в небесното царство точно такива, каквито сме. Ще бъдем ли готови да се присъединим към Божиите светии, да живеем в хармония с царското семейство, с чадата на Небесния Цар? Каква подготовка сте извършили за съда? Примирили ли сте се с Бога?  Търсите ли как да помогнете на онези, които ви заобикалят, които са в дома ви, на онези, които са в съседство, с които контактувате, които не пазят Божиите заповеди? Запомнете, че изповядването не струва нищо без практика, която прониква в ежедневния живот. Бог знае дали наистина пазим закона Му. Той знае точно това, което вършим, точно това, което мислим или говорим. Приготвяме ли се да посрещнем Царя? Когато Той дойде в небесните облаци в сила и голяма слава, ще бъдете ли в състояние да кажете: „Ето, този е нашият Бог; чакахме Го и Той ще ни спаси“ (Исая 25:9)?  На онези, които могат да кажат това, Христос ще рече: „Елате при Мене. Вие Ме обичахте на тази земя, обичахте да вършите волята Ми. Сега можете да влезете в Светия град и да приемете венеца на вечния живот“.",
      "Ако беше възможно да ни допуснат до небето такива, каквито сме, колко от нас щяха да са в състояние да погледнат Бога? Колко от нас имат сватбената премяна? Колко от нас са без петно или бръчка, или каквото и да е такова нещо?",
      "Сега е нашето време за изпитание и закаляване, време, в което трябва да очистим одеждите на характера си в кръвта на Агнето. Йоан Кръстител казва: „Вижте Божия Агнец, Който отнема греха на света“ (Йоан 1:29) Ще допуснем ли нашите грехове да продължат?",
      "Умолявам ви, братя и сестри, да се трудите усърдно, за да си осигурите венеца на вечния живот. Наградата си заслужава борбата, ще си заслужава и старанието. В състезанието, в което се надбягваме, всеки може да получи предложената награда - венец на вечен живот. Аз искам този венец; решена съм чрез Божията помощ да го имам; решена съм да се държа здраво за истината, за да мога да видя Царя в красотата Му (В небесните места, стр. 356)."
    ]
  },
  {
    "day": "18 октомври",
    "title": "ВСЕОБЩОТО ВЪЗКРЕСЕНИЕ НА ПРАВЕДНИТЕ",
    "verse": "„Твоите умрели ще оживеят; моите мъртви тела ще възкръснат. Събудете се и възпейте радостно вие, които обитавате  в пръстта, защото росата Ти е като росата по тревите, и земята ще предаде мъртвите“ (Исая 26:19).",
    "content": [
      "Царят на царете слиза върху облак, обгърнат в пламтящ огън. Небесата се навиват като свитък, земята трепери пред Него и всяка планина и остров биват преместени от мястото си.",
      "При люлеенето на земята, проблясването на светкавиците и рева на мълниите гласът на Божия Син извиква спящите светии да излязат. Той поглежда към гробовете на праведните и тогава, като издига ръката Си към небето, извиква: „Събудете се, събудете се, събудете се вие, които спите в прахта, и възкръснете!“. По цялата земя надлъж и нашир мъртвите ще чуят този глас и онези, които го чуят, ще оживеят. И цялата земя ще потрепери от стъпките на неизброимата армия от всеки народ, племе, език и люде. От затвора на смъртта те идват, облечени в безсмъртна слава, викайки: „О, смърте, къде ти е победата? О, смърте, къде ти е жилото?“. И живите праведни, както и възкресените светии, присъединяват гласовете си в един продължителен и радостен вик на победа.",
      "Всички излизат от гробовете си на ръст същите, каквито са влезли в тях. Но всички възкръсват със свежестта и енергията на живота на вечната младост.  Смъртната уязвена форма, лишена от достолепието, което някога бе замърсено от греха, става съвършена, красива и безсмъртна. Всички недостатъци и недъзи биват оставени в гроба.",
      "Праведните живи са изменени „в един момент, в миг на око“. Призовани от Божия глас, те биват прославени; сега са направени безсмъртни и с възкресените светии са взети да посрещнат Господа във въздуха. Ангели „събират заедно Неговите избрани от четирите ветрища, от единия край на земята до другия“ (Великата борба, стр. 641, 642, 644, 645).",
      "Защото малките дечица ще излязат безсмъртни от прашните си легла, във въздуха ще се понесат направо към ръцете на своите майки (Избрани вести. Т. 2, стр. 260).",
      "Приятели, разделени за дълго от смъртта, се събират, за да не се разделят никога вече и с песни на радост се възнасят заедно към Божия град (Великата борба, стр. 645)."
    ]
  },
  {
    "day": "19 октомври",
    "title": "ПОБЕДАТА НА СПЯЩИТЕ СВЕТИИ",
    "verse": "„Недейте се чуди на това; защото иде час, когато всички, които са в гробовете, ще чуят гласа Му и ще излезнат; ония, които са вършили добро, ще възкръснат за живот, а които са вършили зло, ще възкръснат за осъждане“ (Йоан 5:28,29).",
    "content": [
      "Дарителят на живота ще събуди Своето изкупено притежание при първото възкресение и до този победен час, когато ще прозвучи последната тръба и огромната армия ще дойде открито за вечна победа, всеки спящ светия ще бъде пазен в безопасност като скъпоценен камък, познат на Бога по име. Чрез силата на Спасителя, обитавала в тях, докато са били живи, и понеже са били участници в Божественото естество, те биват изведени за живот от мъртвите (Синове и дъщери на Бога, стр. 359).",
      "„Идва час когато всички, които са в гробовете, ще чуят гласа Му и ще излязат“. Този глас трябва да прозвучи отново всред всичките обиталища на мъртвите; и всеки светия, който е заспал в Исус, ще се събуди и ще напусне мрачния си затвор. Тогава достойнството на характера, който са придобили от Христовата правда, ще ни присъедини към истинското величие на най-висшата хармония (Синове и дъщери на Бога, стр. 359).",
      "Победата на спящите светии ще бъде славна в утрото на възкресението.  Животодателят ще увенчае с безсмъртие всички, които са излезли от гроба (Синове и дъщери на Бога, стр. 359). Там стои възкресеното множество. Последната мисъл е била за смъртта и нейната агония. Последните мисли, които са имали, са били за гроба в поселището на мъртвите, но сега те възкликват: „О, смърте, къде ти е жилото? О, гробе, къде ти е победата?”   Ето ги, стоящи тук, и заключителният печат на безсмъртието е поставен върху тях, а те се отправят нагоре да посрещнат Своя Господ във въздуха.  Там са колоните от ангели, подредени и от двете страни; тогава от ангелския хор прозвучава тон за песента на победата и ангелите от двете колони подемат песента, и изкупеното множество се присъединява към тях, като че ли винаги са пели тази песен на земята, а те наистина са го правили. О, каква музика! Няма нито една дисхармонична нотка. Всеки глас пее: „Достойно е Агнето, Което бе заклано“. То вижда резултата от родилните болки на душата Си и е доволно (Синове и дъщери на Бога, стр. 359)."
    ]
  },
  {
    "day": "20 октомври",
    "title": "ТАЙНАТА НА ВЪЗКРЕСЕНИЕТО",
    "verse": "„Защото зная, че е жив Изкупителят ми, и че в последно време ще застане на земята; и като изтлее след кожата ми това тяло, пак вън от плътта си ще видя Бога; Когото сам аз ще видя и очите ми ще гледат, и то не като чужденец. За тая гледка дробовете ми се топят дълбоко в мен“ (Йов 19:25-27).",
    "content": [
      "Нашата лична индивидуалност ще се запази при възкресението, обаче не със същите елементи на материалното вещество, с което сме влезли в гроба. Чудните дела на Бога са тайна за човека. Духът, характерът на човека, се връща при Него, за да бъде съхранен там. При възкресението всеки човек ще получи своя собствен характер. Когато се изпълни времето, Бог ще извика мъртвите да излязат, като им даде отново диханието на живота, като нареди на сухите кости да оживеят. Същият силует ще излезе наяве, но ще бъде освободен от болести и всякакви дефекти. Ще живее отново, като носи същата индивидуалност на чертите си, така че всеки приятел ще разпознае своя другар. Не съществува никакъв Божи закон в природата, който да показва, че Бог ще възвърне идентичните части на материята, изграждали телата ни преди смъртта. Бог ще даде на праведните мъртви тяло, което ще ги удовлетвори напълно.",
      "Апостол Павел илюстрира този въпрос чрез житното зърно, засято в полето. Посятото зърно се разлага, но наяве пак излиза ново зрънце. Естественото вещество в зрънцето, което се разлага, никога не бива възкресено такова, каквото е било преди, но Бог му е дал тяло според волята Си. Много по-хубав материал ще изгражда човешкото тяло, понеже човекът ще бъде ново създание, новородено. Посято е естествено тяло, но е възкресено духовно тяло (Адвентен библейски коментар. Т. 6, стр. 1093).",
      "Той (вярващият) може да умре, както Христос умря, но животът на Спасителя е в него. Животът му е скрит с Христос в Бога. „Дойдох, за да имат живот, каза Исус, „и да го имат изобилно“. Той ще осъществи докрай великия план, чрез който вярващите могат в настоящия живот да станат едно с Него през цялата вечност.",
      "В последния ден Той ще ги възкреси като част от Себе Си.  Христос стана едно с нас, за да можем и ние да станем едно с Него в божественото естество (Ривю енд Хералд, 18 юни 1901)."
    ]
  },
  {
    "day": "21 октомври",
    "title": "ВЕЧНИЯТ ЖИВОТ ЗАПОЧВА СЕГА",
    "verse": "„И свидетелството е това, че Бог ни е дал вечен живот, и че този живот е в Сина Му“ (1 Йоан. 5:11).",
    "content": [
      "Възкресението на Исус бе пример за окончателното възкресение на всички, които спят в Него (Знамения на времето, 26 септември 1878).",
      "Той (християнинът) може да умре; но животът на Христос е в него и при възкресението на праведните ще възкръсне за нов живот (Ривю енд Хералд, 1 октомври 1901).",
      "„В Него бе животът; и животът бе виделина за човеците.“ Животът, споменат тук, не е физическият живот, а безсмъртният, който е изключителна собственост на Бога. Словото, Което беше у Бога и Което беше Бог, имаше този живот. Физическият живот е нещо, което всеки отделен човек получава. Той не е вечен или безсмъртен; понеже Бог- Животодателят, си го взема отново. Човек няма никакъв контрол над живота си. Но животът на Христос не беше назаем. Никой не може да Му вземе този живот. „Аз давам живота Си” - каза Той. В Него бе животът, първоначалният, иманентният, не унаследеният. Този живот не се унаследява в човека. Той може да се притежава единствено чрез Христос (Знамения на времето, 8 април 1897).",
      "Докато носеше човешко естество, Той (Христос) беше зависим от Всемогъщия за Своя живот. В Своето човешко естество Той се хвана здраво за Божественото естество; това всеки член на човешкото семейство има привилегията да направи (...)",
      "Ако се покаем за беззаконието си и приемем Христос като Животодател (...) ставайки едно с Него, нашата воля бива доведена в хармония с Божествената. Така ние ставаме участници в Христовия живот, който е вечен. Наследяваме безсмъртие от Бога, като приемаме Христовия живот, понеже в Него обитава всичката пълнота на Божеството в плът. Този живот е резултат от тайното сътрудничество и съдействие на Божественото и човешкото (Знамения на времето, 17 юни 1897).",
      "Христос стана една плът с нас, за да можем и ние да станем един дух с Него. Именно чрез свойството на този съюз ще можем в действителност да излезем от гроба - не просто като изява на Христовата сила, но понеже чрез вяра Неговият живот е станал наш. Онези, които виждат Христос в истинския Му характер и Го приемат в сърцето си, имат вечен живот. Именно чрез Духа Христос живее в нас; а Божият Дух, приет в сърцето чрез вяра, е началото на вечния живот (Копнежът на вековете, стр. 388)."
    ]
  },
  {
    "day": "22 октомври",
    "title": "ЩЕ СЕ РАЗПОЗНАЕМ ЕДИН ДРУГ",
    "verse": "„Защото сега виждаме нещата неясно като в огледало, а тогава ще ги видим лице с лице; сега познавам отчасти, а тогава ще позная напълно, както и съм бил напълно познат“ (1 Кор. 13:12).",
    "content": [
      "Ще познаем приятелите си точно така, както учениците познаха Исус. Те може да са били деформирани, болни или обезобразени в този смъртен живот, а възкръсват в съвършено здраве и хармония, но въпреки това в прославеното им тяло тяхната самоличност ще бъде съвършено съхранена (...) В лицето, озарено със светлина, грееща от Исусовото лице, ще открием чертите на онeзи, които обичаме (Копнежът на вековете, стр. 804).",
      "Изкупените ще се срещнат и ще разпознаят човека, чието внимание е било насочено към издигнатия Спасител. Какъв благословен разговор провеждат тези души! „Бях грешник - ще се каже - без Бог и без надежда в света; и ти дойде и отправи вниманието ми към скъпия Спасител като моя единствена надежда“ (...) Други ще кажат: „Аз бях езичник в далечни земи. Ти остави приятелите си и удобния дом и дойде да ме научиш как да намеря и да повярвам в Исус като единствен и истински Бог. Съборих идолите си и се поклоних на Бога, а сега Го виждам лице в лице. Спасен съм, вечно спасен, за да гледам винаги Онзи, Когото обичам (...)“",
      "Други ще изразят признателността си към тези, които са хранили гладните и са обличали голите. Те казват: „Когато отчаяние обвърза душата ми с неверие, Господ те изпрати при мен, за да ми кажеш думи на надежда и утеха. Ти ми донесе храна за физическите ми потребности и отвори за мен Божието Слово, като пробуди духовните ми нужди. Ти се отнесе към мен като към брат. Състрадаваше в моите мъки и възстанови наранената ми душа, така че успях да се хвана здраво за Христовата ръка, протегната, за да ме спаси. В моето невежество ти ме учеше търпеливо, че имам Баща в небето, Който се интересува от мен. Ти ми четеше скъпоценните обещания в Божието Слово и ми вдъхваше вяра, че Той желае да ме спаси. Сърцето ми бе смекчено, покорено, съкрушено, когато гледах кръвта, която Христос бе пролял за мен. Аз съм тук - спасен, вечно спасен, за да живея винаги в присъствието Му и да възхвалявам Него, Който даде живота си за мен“.",
      "Каква радост ще настане, когато изкупените срещнат и поздравят онези, които са се жертвали заради тях! И онези, които са живели не за да задоволят себе си, но за да бъдат благословение за нещастните, имащи толкова малко благословения - как ще трепкат сърцата им от задоволство (Моят живот днес, стр. 353)!"
    ]
  },
  {
    "day": "23 октомври",
    "title": "БЛАЖЕНАТА НАДЕЖДА",
    "verse": "„Ожидайки блажената надежда, славното явление на нашия велик Бог и Спасител Исус Христос“ (Тит 2:13).",
    "content": [
      "Исус каза, че отива да ни приготви обиталища, за да може където е Той, да бъдем и ние. Ще живеем винаги заедно с Него и ще се наслаждаваме на светлината, излъчвана от скъпия Му лик. Сърцето ми бие от радост при тази прекрасна перспектива. Почти сме у дома. Небето, сладкото небе! То е нашият вечен дом. Радостна съм във всеки един момент, че Исус живее, а понеже Той живее, и ние ще живеем. Душата ми казва: Слава на Господа! В Исус има пълнота, задоволяване на всичко за всички; а защо трябва да умираме за хляб или да гладуваме в чужди земи?",
      "Аз гладувам, жадувам за спасение, за едно пълно съобразяване с Божията воля. Имаме добра надежда чрез Исус. Тя е сигурна, непоклатима и прониква в онова, което е зад завесата. Носи ни утеха в утеснение, дава ни радост сред агония, разпръсква тъмнината около нас и ни кара да погледнем през целия мрак към светлината на безсмъртието и вечния живот (...) Земните съкровища не са никаква съблазън за нас, понеже, докато имаме тази надежда, тя се издига ясно над земните съкровища, които прехождат, и се закотвя в безсмъртното наследство - съкровища, които са трайни, неразрушими, неосквернени и които никога няма да повехнат (...)",
      "Нашите мъртви тела може да умрат и да се разложат в гроба. Но въпреки това блажената надежда остава да живее до възкресението, когато гласът на Исус призовава спящите да излязат от пръстта. Тогава ще се радваме на пълнотата на блажената славна надежда. Знаем в Кого сме повярвали. Не сме бягали напразно, нито сме се трудили напразно. Богата, славна награда е пред нас; това е наградата, за която бягаме, и ако я опазим с кураж, ще я получим със сигурност (...)",
      "Има спасение за нас, а защо стоим далеч от извора? Защо не дойдем и не пием, за да могат душите ни да бъдат освежени, ободрени и да благоденстват в Бога? Защо се прилепяме толкова ниско до земята? Има нещо по-добро от земните неща, за което да говорим и мислим. Можем да бъдем настроени за небето. О, нека да размишляваме за чудесния, неопетнен Исусов характер, а чрез гледане ще се преобразим в същия този образ. Дерзайте! Имайте вяра в Бога (В небесните места, стр. 352)!"
    ]
  },
  {
    "day": "24 октомври",
    "title": "ПРЕВЕЖДАНЕТО НА ПРАВЕДНИТЕ",
    "verse": "„Понеже сам Господ ще слезе от небето с повелителен вик, при глас на архангел и при Божия тръба; и мъртвите в Христа ще възкръснат по-напред; после ние, които сме останали живи, ще бъдем грабнати заедно с тях в облаците да посрещнем Господа във въздуха; и така ще бъдем всякога с Господа“ (1 Сол. 4:16,17).",
    "content": [
      "Скоро големият бял облак се появи. Той изглеждаше по-чудесно от всякога. Върху него седеше Човешкият Син. В началото Исус не се виждаше върху облака, но тъй като облакът се приближаваше до земята, можехме да видим прекрасната Му личност (...) Гласът на Човешкия Син призова спящите светии да излязат навън, облечени в славното безсмъртие. Живите светии бяха изменени в миг и взети заедно с тях в небесната колесница. Отгоре до долу всичко изглеждаше славно, когато тя плуваше към небето. От двете страни на колесницата имаше крила, а също и под колелетата ѝ. И както колесницата се носеше нагоре, колелетата викаха: „Свят“, и крилата, когато се движеха, викаха: „Свят”, и свитата ангели около облака викаха: „Свят, свят, свят Господ Бог Всемогъщи!“. А светиите в облака пригласяха: „Слава! Алилуя!“ (Ранни писания, стр. 35).",
      "Всички влязохме в облака заедно и се възнесохме за седем дни до стъкленото море, когато Исус ни донесе корони и със собствената Си десница ги положи на главите ни. Той ни даде златни арфи и палмови клонки на победата. Тук, на стъкленото море, 144 хиляди стояха, подредени в точен квадрат. Някои от тях имаха много ярки корони, други не толкова ярки. Някои корони изглеждаха натежали със звезди, докато други имаха малко. Всички бяха напълно удовлетворени от короните си. И всички бяха облечени в славно бяло наметало от раменете до петите. Навсякъде около нас имаше ангели, когато се придвижвахме през стъкленото море към портите на града. Исус повдигна могъщата Си славна ръка, хвана здраво бисерната порта за искрящите ѝ дръжки, разтвори я навътре и ни каза: „Вие сте изпрали дрехите си в кръвта Ми, стояхте твърдо за Моята истина, влезте вътре“. Всички се придвижихме навътре и почувствахме, че имаме пълен достъп до града (Ранни писания, стр. 16, 17).",
      "Ще се чуе глас, по-богат от акордите на всяка музика, която някога е достигала до човешко ухо, който казва: „Елате, вие, благословени от Отца Ми, наследете царството, приготвено за вас от основанието на света“ (Съвети относно благата, стр. 350)."
    ]
  },
  {
    "day": "25 октомври",
    "title": "ЗЕМЯТА - ОБЕЗЛЮДЕНА",
    "verse": "„Погледнах на земята и, ето - тя беше пуста и празна, към небето - и нямаше светлината му. Погледнах и на планините и, ето - трепереха, и всички хълмове се тресяха. Погледнах и, ето - нямаше човек, всички небесни птици бяха избягали“ (Йер. 4:23-25).",
    "content": [
      "При пришествието на Христос нечестивите биват изличени от лицето на цялата земя - поразени от дъха на устата Му и унищожени от яркостта на славата Му. Христос взема народа Си в Божия град и земята се опразва от обитателите си. „Ето, Господ изпразва земята и я запустява, превръща я и разпръсква жителите ѝ“. „Съвсем ще се изпразни земята и съвършено ще се оголи; защото Господ е изговорил това слово“. „Защото престъпиха законите, не зачитаха повелението, нарушиха вечния завет“. Затова клетва погълна земята и ония, които живеят на нея, се намериха виновни; затова жителите на земята изгоряха” (Исая 24:1,3,5,6).",
      "Цялата земя изглежда като самотна пустиня. Останките на градове и села, унищожени от земетресението, изкоренените дървета, натрошените скали, изхвърлени от моретата или изтръгнати от самата земя, се разпръскват по повърхността ѝ, докато огромни пропасти отбелязват мястото, откъдето планините са били отцепени от основите си. Това сега е изпълнението на събитието, предсказано в последната тържествена служба в деня на умилостивението. След като службата в Светая Светих е приключила и греховете на Израил са пренесени от светилището по силата на кръвта от приноса за грях, тогава козелът за отпущане бе представян жив пред Господа; и в присъствието на богомолците първосвещеникът изповядваше над него всичките беззакония на израилтяните, всичките им престъпления и всичките им грехове, като ги възлагаше върху главата на козела (Лев. 16:21). По същия начин, след като делото на умилостивението в светилището бъде завършено, тогава в присъствието на Бога, на небесните ангели и множеството на изкупените греховете на Божиите избрани ще бъдат възложени върху Сатана; той ще бъде обявен за виновен във всичкото зло, което ги е накарал да извършат (Великата борба, стр. 657, 658)."
    ]
  },
  {
    "day": "26 октомври",
    "title": "САТАНА Е ВЪРЗАН",
    "verse": "„И видях, че слизаше от небето един ангел, който държеше в ръката си ключа на бездната и една голяма верига. Той улови змея, старовременната змия, която е дявол и сатана, и го върза за хиляда години“ (Откр. 20:1-2).",
    "content": [
      "Авторът на Откровение предрича заточението на Сатана, както и състоянието на хаос и запустение, до което е доведена земята, като заявява, че в това състояние тя ще съществува в продължение на хиляда години. След като представя сцените на второто идване на Господа и унищожаването на нечестивите, пророчеството продължава: „И видях, че слизаше от небето един ангел, който държеше в ръката си ключа на бездната и една голяма верига. Той улови змея, старовременната змия, която е дявол и сатана, и го върза за хиляда години, и като го хвърли в бездната, заключи и я запечата над него, за да не мами вече народите, преди да се свършат хилядата години, след което той трябва да бъде пуснат за малко време“ (Откр. 20:1-3).",
      "Изразът „бездната“, представящ земята в състояние на пустота и мрак, очевидно е взет от другите Писания. Относно състоянието на земята „в началото“ библейският доклад казва, че тя „беше пуста и неустроена; и тъмнина беше върху бездната” – (Бит. 1:2). Пророчеството учи, че земята ще бъде доведена обратно до първоначалното си състояние. Гледайки напред към великия ден на Бога, пророк Йеремия заявява: „Погледнах на земята и, ето - тя беше пуста и празна, на небето - и нямаше светлината му. Погледнах на планините и, ето - трепереха, и всичките хълмове се тресяха. Погледнах и, ето - нямаше човек, и всички небесни птици бяха избягали” (Йер. 4:23-26).",
      "Тук трябва да бъде домът на Сатана и злите му ангели за хиляда години. Ограничен на земята, той няма да има достъп до други светове, за да изкушава и мами онези, които никога не са падали. Именно в този смисъл той е вързан; няма останал нито един, върху когото да упражнява силата си. Той е откъснат от дейност на измама и разруха, която в продължение на толкова векове е била единствената му наслада (Великата борба, стр. 658, 659)."
    ]
  },
  {
    "day": "27 октомври",
    "title": "СЕМЕЙСТВАТА ЩЕ СЕ СЪБЕРАТ ОТНОВО",
    "verse": "„Така казва Господ: Въздържай гласа си от плач и очите си от сълзи, защото делото ти ще се възнагради, казва Господ, и те ще се завърнат от земята на неприятеля. Има надежда за сетнините ти, казва Господ, и чадата ти ще се върнат в своите предели“ (Йер. 31:16,17).",
    "content": [
      "Христос идва в облаците в голяма слава. Едно голямо множество от сияещи ангели Го придружава. Той ще дойде, за да възкреси мъртвите и да промени живите светии от слава в слава. Ще дойде да почете онези, които са Го обичали, като са пазили заповедите Му, за да ги вземе при Себе Си. Не е забравил нито тях, нито обещанието Си. Ще има повторно съединяване на семейната верига (Копнежът на вековете, стр. 632).",
      "Денят на Бога ще разкрие колко много дължи светът на благочестивите майки (...)",
      "Когато настане съдът и книгите се отворят, когато думите на великия Съдия: „добре си сторил“, бъдат произнесени и короната на безсмъртна слава бъде положена върху челото на победителя, мнозина ще издигнат короните си пред погледа на насъбралата се вселена и, като се обърнат към майките си, ще кажат: „Тя направи от мене всичко това, което съм чрез Божията благодат. Нейните напътствия, нейните молитви са били благословение за вечното ми спасение“ (Знамения на времето, 11 октомври 1910).",
      "С неизразима радост родителите ще видят короната, одеждата и арфата, дадени на децата им. Дните на копнеж и страх са приключили. Може и да е изглеждало, че семето, посято със сълзи и молитви, е било напразно, но накрая реколтата от тях е пожъната с радост. Децата им са били изкупени (Знамения на времето, 1 юли 1886).",
      "О, чудно изкупление, за което толкова дълго се е говорело, за което толкова дълго сме се надявали, съзерцавано с нетърпелив копнеж, то никога изцяло не е било разбирано (Великата борба, стр. 645).",
      "За верните Си последователи Христос е бил всекидневен придружител и близък приятел. Те са живеели в постоянен контакт, в постоянно общение с Бога. Над тях е била извисена славата на Господа, в тях е била отразена светлината от познанието на Божията слава в лицето на Исус Христос. Сега ликуват в незамъглените лъчи на блясъка и славата на Царя в Неговото могъщество. Те са приготвени за участие в небето; понеже имат небето в сърцата си (Поученията на Христос, стр. 421)."
    ]
  },
  {
    "day": "28 октомври",
    "title": "КОРОНИ СА ПРИГОТВЕНИ ЗА ВЕРНИТЕ",
    "verse": "„Аз се подвизавах в доброто войнстване, попрището свърших, вярата опазих; отсега нататък се пази за мене венецът (правдата), който Господ, праведният Съдия, ще ми въздаде в оня ден; и не само на мене, но и на всички, които са обикнали Неговото явление“ (2 Тим. 4:7, 8).",
    "content": [
      "Когато Господ попълва скъпоценните Си камъни, Той ще гледа на верните, искрените и честните с наслада. Ангели са наети да направят корони за такива, а върху короните, украсени със скъпоценни камъни от звезди, с великолепие ще се отразява светлината, излъчвана от Божия трон (Свидетелства към църквата. Т. 5, стр. 96).",
      "Говори за небесните неща! Говори за Исус, за Неговата красота и слава, за неотслабващата Му любов към теб и нека сърцето ти се излее в любов и признателност към Него, Който умря, за да те спаси. О, приготви се да посрещнеш своя Господ в мир. Онези, които са готови, ще получат скоро нетленен венец на живот и ще живеят завинаги в Божието царство с Христос и ангелите, и с онези, които са били изкупени чрез скъпоценната Христова кръв (Синове и дъщери на Бога, стр. 361).",
      "Венец на слава (...) се пази за нас, които очакваме и обичаме, и жадуваме за явлението на Спасителя.",
      "Именно очакващите са тези, които трябва да бъдат увенчани със слава, почест и безсмъртие. Няма нужда да говориш за почестите на света или за възхвала на великите му личности. Всички те са суета (...) Само ако Божият пръст се докосне до тях, скоро ще завършат отново в прахта. Аз искам почест, която да е трайна, почест, която да е безсмъртна, която няма да погине никога; венец, по-богат от всяка корона, украсявала някога челото на който и да било монарх (Ривю енд Хералд, 17 август 1869).",
      "В този ден изкупените ще блестят ярко в славата на Отец и на Неговия Син. Небесните ангели, докосвайки златните си арфи, ще приветстват с радост Царя, и онези, които са трофеи на Неговата победа - които са били умити и избелени в кръвта на Агнето. Песен на триумф ще проехти надлъж и нашир, изпълваща цялото небе. Христос е победил. Той влиза в небесните дворове, придружен от Своите изкупени - свидетели, че мисията Му на страдание и саможертва не е била напразна (Синове и дъщери на Бога, стр. 362)."
    ]
  },
  {
    "day": "29 октомври",
    "title": "ВЕНЕЦ ЗА ВСЯКО БОЖИЕ ДЕТЕ",
    "verse": "„Блажен онзи човек, който издържи изпитня; защото, като бъде одобрен, ще приеме за венец живота, който Господ е обещал на ония, които Го любят“ (Яков 1:12).",
    "content": [
      "Видях твърде много ангели да донасят от града славни корони - венец за всеки светия с името му, изписано отгоре. Когато Исус поиска короните, ангели Му ги представиха и със Своята собствена десница прекрасният Исус постави короните върху главите на светиите. По същия начин ангелите донесоха и арфите, а Исус подари и тях на светиите. Издигнати ангели дадоха тон, а после всеки глас се издигна в благодарствена, радостна възхвала, като всяка ръка се плъзна изкусно по струните на арфата, издавайки мелодична музика в богати, съвършени тонове (...)",
      "В града имаше всичко, което е наслада за окото. Те виждаха навсякъде богата слава. Тогава Исус погледна изкупените Си светии; лицата им излъчваха слава; и като спря любящите си очи върху тях, каза с богатия Си мелодичен глас: „Видях родилните мъки на душата Си и съм доволен. Тази богата слава е ваша, за да се наслаждавате вечно. Свършиха се мъките ви. Няма да има повече смърт, нито мъка, нито плач, нито каквато и да било болка“ (...)",
      "После видях Исус да завежда Своите избрани при дървото на живота. На него имаше извънредно красиви плодове, от които светиите можеха да вземат свободно; в града имаше необикновено славен престол, от който изтичаше чиста река на жива вода, бистра като кристал. От двете страни на реката беше дървото на живота, а на бреговете на реката имаше и други плодоносни дървета (...)",
      "Езикът е безпомощен да опише небето. Щом гледката изникне пред мен, онемявам в удивление. Замаяна от ненадминатото великолепие и съвършена слава, оставям перото и възкликвам: „О, каква любов! Каква чудна любов!“. И най-изтънченият език не успява да опише славата на небето, нито безкрайните дълбини на любовта на Спасителя (История на спасението, стр. 412-414)."
    ]
  },
  {
    "day": "30 октомври",
    "title": "ИЗКУПЛЕНИЕТО НИ НАБЛИЖАВА",
    "verse": "„А когато почне да става това, изправете се и повдигнете главите си, защото изкуплението ви наближава“ (Лука 21:28).",
    "content": [
      "Христовото пришествие е по-близо, отколкото когато първо повярвахме. Великата борба приближава към своя край. Божиите съдби са над земята. Те зоват в тържествено предупреждение, казвайки: „Затова, бъдете и вие готови; защото в час, когато го не мислите, Човешкия Син иде” (Мат. 24:44).",
      "Живеем в заключителните сцени на земната история. Пророчеството бързо се изпълнява. Часовете на изпитанието бързо отминават. Нямаме никакво време - нито миг за губене. Нека да не бъдем заварени заспали на пост. Нека никой да не каже в сърцето или чрез делата си: „Господарят ми се забави да се върне“. Нека при звука на Христовата вест по-скоро да открием сериозните думи на предупреждение. Нека да убеждаваме мъже и жени навсякъде да се покаят, за да избегнат идещия гняв (...)",
      "Господ трябва да дойде скоро и ние трябва да сме приготвени да Го посрещнем в мир. Нека решим твърдо да направим всичко по силите си, за да предадем светлината на онези, които са около нас. Той идва скоро и трябва да сме готови и очакващи явлението Му. О, колко славно ще бъде да Го видим и да Го приветстваме радостно като Негови изкупени! Дълго сме Го очаквали, но надеждата ни не бива да повяхва. Ако само можехме да видим Царя в Неговата красота, щяхме завинаги да сме благословени. Чувствам, като че ли трябва да извикам високо: „Курс направо към дома!”. Приближаваме времето, когато Христос ще дойде в сила и голяма слава, за да вземе изкупените Си във вечния им дом (...)",
      "Дълго сме очаквали завръщането на Спасителя си. Но въпреки всичко, обещанието е сигурно. Скоро ще бъдем в обещания ни дом. Там Исус ще ни води при живия поток, изтичащ от Божия трон и ще ни обяснява тъмните потайности, през които ни е превеждал на тази земя, за да усъвършенства характерите ни. Там ще гледаме с незамъглено зрение възстановената едемска красота. Като хвърлим в нозете на Изкупителя короните, които Той е поставил на главите ни, и като докоснем златните си арфи, ще изпълним цялото небе с прослава към Него, седящия на престола (Свидетелства към църквата. Т. 8, стр. 252-254)."
    ]
  },
  {
    "day": "31 октомври",
    "title": "НАГРАДАТА МУ Е С НЕГО",
    "verse": "„Ето, ида скоро; и у Мене е наградата, която давам, да отплатя на всекиго според каквито са делата му“ (Откр. 22:12).",
    "content": [
      "Делото ни тук скоро трябва да приключи и всеки човек ще получи награда според собствения си труд. Беше ми показана наградата на светиите - нетленно наследство; видях, че онези, които бяха понесли най-много заради истината, няма да мислят, че са прекарали тежко, но ще смятат, че са достигнали небето достатъчно лесно (Свидетелства към църквата. Т. 1, стр. 381).",
      "Всеки ден принася своя товар към доклада за неизпълнените задължения, за небрежност, за егоизъм, за измама, за лъжа, за хитрост. Какъв голям брой зли дела се събират за последния съд! Когато Исус дойде, „наградата Му е с Него, за да отдаде на всеки според каквито са били делата му“. Какво откритие ще се направи тогава! Какво смущение ще настъпи върху лицата на някои, когато животът им се разкрие на страниците на историята! (Свидетелства към църквата. Т. 2, стр. 160).",
      "Всяко добро дело и всяко лошо дело, както и влиянието им върху останалите, е отбелязано от Онзи, Който претърсва сърцата, пред Когото всяка тайна е открита. А наградата ще бъде според мотивите, подбудили действието. (Свидетелства към църквата. Т. 2, стр. 520).",
      "Христовото завръщане наближава и много бърза. Времето за работа е кратко, а мъже и жени загиват (...)",
      "Имаме нужда да ни завладее преобразяващата сила на Бога, за да можем да разберем нуждите на погиващия свят. Бремето на вестта ми към вас е: Пригответе се, пригответе се да посрещнете Господа! Почистете лампите си и нека светлината на истината да грее открито в уличките и по оградите. Има цял един свят, който трябва да бъде предупреден за близкото приближаване на края на всички неща (...)",
      "Нека да потърсим и да преживеем ново обръщане. Нуждаем се присъствието на Светия Божи Дух с нас, така че сърцата ни да могат да се смекчат и да можем да живеем с кротък дух в делото. Нека да действаме като чада на Бога, които очакват от Него съвет, готови да реализират плановете Му, където и да им ги представи. Бог ще бъде прославен от такива хора, а онези, които са свидетели на нашата ревност, ще кажат: „Амин!“ (Свидетелства към църквата. Т. 9, стр. 105-108)."
    ]
  },
  {
    "day": "1 ноември",
    "title": "САТАНА И НЕГОВИТЕ АНГЕЛИ - ЗАДЪРЖАНИ",
    "verse": "„Ангелите, които не опазиха своето достойнство, но напуснаха собственото си жилище - Той ги държи под мрак във вечни връзки за съда на великия ден“ (Юда 6).",
    "content": [
      "Светът приличаше на изоставена пустиня. Градове и села, разрушени от земетресението, лежаха в развалини. Планините бяха преместени и на тяхно място се отвориха широки пропасти. Назъбени скали, изхвърлени от морето или от самата земя, бяха разпръснати по цялата ѝ повърхност. Огромни дървета бяха изкоренени и разпръснати по земята. Това ще бъде домът на Сатана и на неговите ангели за хиляда години.",
      "Тук той ще бъде затворен, ще броди нагоре-надолу по опустошената повърхност на земята и ще гледа резултата от бунта си срещу Божия закон. За хиляда години той ще се радва на плода и проклятието, които е причинил. Оставен сам на земята, няма да има привилегията да обикаля други планети и да изкушава онези, които не са паднали. През това време Сатана ще страда ужасно. От падението си той непрекъснато е упражнявал своята злонамерена сила. Но тогава ще бъде лишен от нея и оставен да оцени това, което е направил с падението си. Той ще очаква с трепет и ужас страшното бъдеще, когато ще трябва да заплати за всичкото зло, което е причинил, и да бъде наказан за всичките грехове, извършени по негово внушение.",
      "Чух победоносни викове от ангели и изкупени светии, които звучаха като оркестър от хиляда музикални инструмента, защото няма да бъдат повече притеснявани и изкушавани от Сатана и защото жителите на другите светове бяха освободени от присъствието на Сатана и от неговите изкушения (Ранни писания, стр. 290).",
      "Задържането на Сатана ще донесе радост и веселие на Божия народ. Пророкът казва: „Идат дни, когато Йехова ще ти даде почивка от скръбта, бедите и тежкото бреме, когато ще отправиш тази притча срещу царете на Вавилон (представени тук от Сатана) и ще кажеш: Как се свършиха дните на потисника! (...) Йехова разчупи веригите на слабите, премахна скиптъра на управлението, което измъчваше народите с непрекъснати удари и управляваше хората с гняв, с преследване, на което никой не можеше да устои“ (Великата борба, стр. 660)."
    ]
  },
  {
    "day": "2 ноември",
    "title": "ЩЕ СЕ СРЕЩНЕМ С НАШИТЕ АНГЕЛИ ПАЗИТЕЛИ",
    "verse": "„Защото ще заповяда на ангелите Си за тебе, да те пазят във всичките ти пътища“ (Пс. 91:11).",
    "content": [
      "Докато не видим Божието провидение в светлината на вечността, няма да можем да разберем колко много дължим за грижата и намесата на небесните ангели. Небесни същества вземат дейно участие в човешките дела. Те се появяват в бляскави дрехи, идват, облечени като пътници. Приемат гостоприемството, оказано им в човешките домове, водят закъснели пътници. Ангелите осъществяват своите добри цели, като отклоняват жестоките удари на разрушителите.",
      "Макар и управниците на този свят да не осъзнават, често на техните съвещания ангели са говорители. Човешки очи ги гледат. Човешки уши слушат техните призиви. В съвещателни и съдебни зали небесни пратеници разкриват мотивите на преследваните и потиснатите. Те провалят планове и спомагат за затварянето на зли хора, които искат да нанесат беди и страдания на Божиите деца. Пред учениците в небесното училище всичко това ще се разкрие.",
      "Всеки изкупен ще разбере службата на ангелите в неговия собствен живот. Ангелът, който е бил твой пазител от най-ранната ти възраст, който е бдял над стъпките ти и те е предпазвал в дни на опасност, ангелът, който е бил с теб в долината на смъртоносната сянка, който е отбелязал твоето място на небето, който ще те поздрави пръв в утрото на възкресението - с какъв ли интерес ще разговаряш с него, за да научиш историята на Божията намеса в живота на всеки човек, историята на подкрепата във всяко дело на човечеството (Възпитание, стр. 304, 305).",
      "Всяко човешко същество, независимо от съдбата му, с Божието Слово в ръце може да има компанията на ангели. Чрез страниците на Библията може да разговаря с най-благородния, с най-големия доброжелател на човешката раса и може да слуша гласа на Вечния, когато говори на човеците. Когато някой изучава и размишлява върху темите, в които и „ангели желаят да надникнат“, той би могъл да има тяхната компания (Възпитание, стр. 127)."
    ]
  },
  {
    "day": "3 ноември",
    "title": "ДОБРЕ ДОШЛИ В БОЖИЯ ГРАД!",
    "verse": "„Господарят му рече: Хубаво, добри и верни слуго, в малкото си бил верен, над многото ще те поставя; влез в радостта на господаря си“ (Мат. 25:23).",
    "content": [
      "С неизразима любов Исус посреща с „Добре дошли!“ верните, които са готови да влязат в радостта на своя Господар. Спасителят е щастлив, че вижда царството на славата - души, спасени чрез Неговото унижение и агония. Изкупените ще споделят радостта Му, тъй като ще видят между благословените тези, които са били спечелени за Христос чрез техните молитви, работа и жертви от любов. Когато се съберат около внушителния бял трон, неизказана радост ще изпълни сърцата им, щом видят, че спечелените за Христос чрез техния труд са довели и други, а тези други - още хора - всички, доведени в небето за почивка, където ще положат своите корони в нозете на Христос и ще Го хвалят през безкрайната вечност.",
      "След като спасените бъдат посрещнати в Божия град, във въздуха се разнася възторжен вик на прослава. Първият Адам се среща с втория. Божият Син стои с протегнати напред ръце, за да посрещне бащата на нашата раса - съществото, което Той създаде, което прояви непокорство към своя Създател и за чийто грях Исус Христос понесе страдание на кръста. Тъй като Адам заслужава белезите от пироните, той не се хвърля на гърдите на своя Господ, но в своето смирение пада в нозете Му, като извиква: „Достойно, достойно е Агнето, което беше заклано“. Нежно Спасителят го вдига и го кани да погледне още веднъж назад към дома му в Едемската градина, от който бе изгонен за толкова дълго време.",
      "След като беше изгонен от там, животът на Адам беше изпълнен само с мъка. Всеки повяхващ лист, всяко жертвоприношение, всяка болест по лицето на земята, всяка петно върху човека беше ярък спомен за неговия грях (...) С търпеливо смирение той понасяше в продължение на близо хиляда години наказанието на греха. С вяра се покая и се довери в заслугите на обещания Спасител, и умря с вяра във възкресението. Божият Син изкупи човешкия грях и сега, чрез делото на изкуплението, Адам е възстановен като господар на първото си владение (Великата борба, стр. 647, 648)."
    ]
  },
  {
    "day": "4 ноември",
    "title": "НЕИЗКАЗАНА РАДОСТ",
    "verse": "„Като гледаме на Исуса, начинателя и усъвършителя на вярата ни, Който, заради предстоящата Нему радост, издържа кръст, като презря срама и седна отдясно на Божия престол“ (Евр. 12:2).",
    "content": [
      "„Това Ви говорих, за да бъде Моята радост във вас и „вашата радост да стане пълна“ (Йоан 15:11).",
      "Още в началото Христос видя резултата от Своята мисия. Животът Му на земята бе изпълнен с мъка и саможертва, но мисълта, че всичко това не е напразно, му носеше радост. Когато отдаде и Своя живот, за да живеят човеците, Той възстанови Божия образ в човешката раса. Той ни въздига от калта, като преобразява характерите ни по Свое подобие, за да ни дари и със Своята собствена слава.",
      "Христос предузна агонията на собствената Си душа, но остана удовлетворен. Той видя във вечността радостта на тези, които чрез Неговото смирение ще получат опрощение и вечен живот. Беше наранен заради нашите грехове, бит - заради нашето беззаконие. Чрез неговите рани ние се изцелихме. Той чу вика на изкупените, чу как спасените пеят песента на Моисей и на Агнето. Въпреки че първо трябваше да премине кръщението с кръв, въпреки че греховете на света щяха да се стоварят върху невинната Му душа, въпреки че сянката на неизказаната мъка беше над Него, заради радостта, която Му се разкри, Той избра да понесе страданието на кръста и презря срама.",
      "Тази радост трябва да се споделя от всички Негови последователи. Колкото велико и славно да е бъдещето, нашата награда няма да бъде недостъпна до времето на крайното ни освобождение от греха. Още сега можем с вяра да влезем в радостта на Спасителя (Здравно служене, стр. 504).",
      "На тези, които Го приемат, Той дава сили да станат Божии синове, така че накрая Бог да ги приеме като Свои и да живее с тях през вечността. Ако през този живот сме верни на Бога, накрая ще видим обещанието Му изпълнено: „Те ще гледат лицето Му; и Неговото име ще бъде на челата им“ (Откр. 22:4). Какво ли щастие ще бъде на небето да гледаш Бога? Каква ли велика радост ще изпитат спасените чрез Христовата милост грешници, че ще могат да погледнат в лицето на Бога и да познаят в него своя Отец (Свидетелства към църквата. Т. 8, стр. 267, 268)."
    ]
  },
  {
    "day": "5 ноември",
    "title": "БЛАГОДАРНОСТТА НА ИЗКУПЕНИТЕ",
    "verse": "„А Царят в отговор ще рече: Истина ви казвам: Понеже сте направили това на един от тия най-скромни Мои братя, на Мене сте го направили“ (Мат. 25:40).",
    "content": [
      "Всичко, което сме направили, за да помогнем на Божия народ, ще бъде възнаградено като дело, направено за самия Него (Моят живот днес, стр. 364).",
      "Какво удовлетворение ще изпита всеки жетвар, когато чуе чистия и мелодичен глас на Христос да казва: „Влез в радостта на своя Отец, наследи царството, приготвено за теб от основаването на света. Влез в радостта на Господаря си“.",
      "Изкупителят е прославен, защото не е умрял напразно, с радост, възобновяваща сърцето, тези, които са сътрудничили на Бога, виждат в борбата на душата си победата над греха и са доволни. Преживените тревожни часове, объркващите обстоятелства, мъката, породена от отказа на хората да разберат и приемат всичко онова, което докарва техния мир, са забравени. Себеотрицанието, което те са практикували, за да подкрепят делото, не се помни вече. Когато спасените си спомнят за душите, които са искали да спечелят за Христос и ги видят спасени за вечността - доказателство за Божията милост и любов - в небето проехтяват възторжените възклицания на хваление и благодарност (Ривю енд Хералд, 10 октомври 1907).",
      "Това небе е пред нас, сред неговите обитатели няма да има конфликти (...)",
      "Ще се поздравим като свято семейство на изкупени и ще чуем думите на Христос: „Елате вие, благословени от Отца Ми, и наследете царството, приготвено за вас от създанието на света“. Ще засвирим с небесните си арфи и на небето ще прозвучи прекрасна музика. Ще положим нашите блестящи корони в нозете на Христос и ще отдадем слава на Този, Който победи греха заради нас.",
      "Сега може да има някои неща, които да не разбираме. Някои пасажи от Библията може да ни се струват забулени в тайна, защото са отвъд нашите възможности да ги разберем. Но когато нашият Спасител ни заведе при изворите с живата вода, Той ще ни разясни това, което преди е било неясно (Ривю енд Хералд, 8 август 1907)."
    ]
  },
  {
    "day": "6 ноември",
    "title": "НЕБЕТО Е ДОСТЪПНО",
    "verse": "„Но Господ благоволи Той да бъде бит, предаде Го на печал; като направиш душата Му принос за грях, ще види потомството, ще продължи дните Си, и това, в което Господ благоволи, ще успее в ръката Му. Ще види плодовете от труда на душата Си и ще се насити; праведният Ми служител ще оправдае мнозина чрез знанието им за Него, и Той ще се натовари с беззаконията им“ (Исая 53:10,11).",
    "content": [
      "Божията любов е несравнима, безмерна! Тя е безкрайна (...) Когато съзерцаваме достойнството и славата на Христос, разбираме колко велика е тази любов, която подбуди жертвата на кръста на Голгота за изкуплението на изгубения свят. Тази тема ще предизвиква у светиите почуда и удивление през вековете, а защо ние днес да не размишляваме върху нея?",
      "О, тайната на светостта - Бог е проявил в плът! Тази тайна се задълбочава, когато се опитваме да я разберем. Колкото и нелогично да изглежда, човешките същества допускат световните, земните неща да им попречат да придобият макар и бегла представа, доколкото е възможно за смъртен човек, за небесните неща - Исус Христос и Неговата безкрайна любов (...) Как може да се вълнуваме за земни и ежедневни неща и да не бъдем разтърсени от тази картина - кръстът на Голгота, любовта, която е разкрита в смъртта на обичния ни Божи Син? (...)",
      "Цялото това смирение и страдание беше понесено, за да върне виновните и неблагодарни скитници в дома на Отец. О, дом на благословението - не мога да си позволя да те загубя! Ако бъда спасена в Божието царство, ще откривам винаги нови дълбочини в плана за спасение. Всички изкупени светии ще разберат и оценят повече от всякога любовта на Отец и на Сина и песни на прослава ще зазвучат от безсмъртните уста. Той ни обича, Той даде живота Си за нас. С безсмъртни тела, с разширени умствени възможности, с изчистени сърца, с неосквернени устни ще пеем за великата стойност на изкупителната любов. На небето няма да има страдащи клетници, които да убеждаваме в реалността на вечните неща, няма да има предразсъдъци, които да се изкореняват, но всичко ще бъде чувствително към тази любов, която надминава всякакво познание. Благодаря на Бога, че е предвидил тази почивка за Божия народ, когато Исус ще ги води до зелени поляни, до потоци с жива вода, които създават радост в Божия град. Тогава ще бъде отговорено на молбата на Исус Христос, отправена към Неговия Отец: „Желая също и тези, които Си Ми дал, да бъдат там, където съм и Аз“ (За да Го познавам, стр. 371)."
    ]
  },
  {
    "day": "7 ноември",
    "title": "НАЙ-ПОСЛЕ У ДОМА",
    "verse": "„Хубаво, добри и верни слуго! В малкото си бил верен, над многото ще те поставя; влез в радостта на господаря си“ (Мат. 25:21).",
    "content": [
      "След като се възхищаваш на забележителната красота в природата, помисли за света, който предстои да дойде; той никога няма да познае пораженията на греха и смъртта; в него над природата никога вече няма да тегне сянката на проклятието. Нека твоето въображение си представи дома на спасените и запомни, че той ще бъде по-славен и от най-славната ти представа. В природата днес виждаме най-слабия отблясък на Божията слава. Писано е: „Каквото око не е видяло и ухо не е чуло, и на човешко сърце не е дохождало, всичко това е приготвил Бог за тия, които го любят“ (1 Кор. 2:9) (Пътят към Христос, стр. 86, 87).",
      "Скоро портите на небето ще се отворят, за да приемат Божиите деца, а от устата на Царя на славата благословението ще звучи като най-прекрасна музика. „Дойдете вие, благословени от Отца Ми, наследете се на царството, приготвено за вас от създанието на света“ (Мат. 25:34).",
      "Тогава изкупените ще бъдат посрещнати в дома, който Христос е приготвил за тях (Пътят към Христос, стр. 125, 126).",
      "Тогава видях как Христос въвежда спасените в царството. Той затваря портите и вътре остават само тези, които са пазили истината. Вътре в града всяко нещо грабва окото. Вечна слава се носи навсякъде. Тогава Исус поглежда лицата на изкупените светии, грейнали от радост, и като задържа погледа Си върху тях, казва със Своя прекрасен мелодичен глас: „Преживях душевна агония, но съм щастлив. Всичко тук е ваше през цялата вечност. Вашите мъки приключиха. Няма да има повече смърт, нито скръб, нито плач, нито болка“ (...)",
      "Думите са безсилни да опишат небето. Когато наблюдавам тази сцена, изпадам в удивление. Изпълнена със завладяващ възторг и неописуема слава, оставям писалката и възкликвам: „О, каква любов! Каква велика любов!“. И най-възвишените думи не могат да опишат славата на небето и безкрайните дълбини в любовта на Спасителя (Ранни писания, стр. 288, 289)."
    ]
  },
  {
    "day": "8 ноември",
    "title": "ИЗНЕНАДАНИ, КОГАТО ОТИДЕМ НА НЕБЕТО",
    "verse": "„Защото Господ не гледа, както гледа човек, понеже човек гледа на лице, а Господ гледа на сърце“ (1 Царе 16:7).",
    "content": [
      "Често гледаме на хора, които Христос е призовал, като на безнадеждни обекти (...) Мнозина, за които не бихме предположили, че ще бъдат в небето, ще се намерят там. Човеците съдят по външността, но Бог съди по сърцето (Поученията на Христос, стр. 71, 72).",
      "Някои от изкупените ще са приели Христос в последните часове от своя живот и затова в небето ще им се разяснява Божият спасителен план (Адвентен библейски коментар. Т. 5, стр. 1124).",
      "Един-единствен лъч светлина дойде до Исус Христос по време на агонията Му на кръста. Това се случи при молитвата на каещия се разбойник (...) В унизения Исус, подиграван и прикован на кръста, разбойникът видя Божия Агнец, Който понесе върху себе Си греховете на света. Надежда, примесена с болка, се усеща в гласа на безнадеждната, умираща душа, която моли агонизиращия Спасител: „Господи, спомни си за мене, когато дойдеш в царството Си“. Отговорът дойде незабавно: „Истина ти казвам днес, ще бъдеш с Мене в рая“ (Копнежът на вековете, стр. 749, 750).",
      "Такава вяра може да се сравни с труда на работниците, които са работили от единадесетия час и са получили заплата като на останалите, работили много часове. Разбойникът се помоли с вяра, като съжаляваше за греховете си, каеше се за тях. Той помоли Христос с такава искреност, осъзнавайки напълно, че само Той би могъл да го спаси (Адвентен библейски коментар. Т. 5, стр. 1125).",
      "Тези, за които Христос ще се застъпи в съда, може да са разбирали твърде малко от теологията, но са ценили Божиите принципи (...) Сред спасените ще бъдат и такива, които са служили на Бога в невежество, до които светлината никога не е достигала чрез човешка намеса. Тези, които са били невежи в записания Божи закон, са чули гласа на Бога в сърцата си и са извършвали делата, изисквани от закона. Техните дела свидетелстват, че Светият Дух е докоснал сърцата им и затова са наречени деца на Бога.",
      "Колко изненадани и радостни ще са скромните и неуки хора, които ще чуят от устните на Спасителя: „Каквото сте направили за тези най-малки мои братя, за Мене сте го направили“. Колко щастливо ще е сърцето на безкрайната Любов, когато последователите Му посрещнат с изненада и радост Неговите думи на одобрение! (Копнежът на вековете, стр. 638)."
    ]
  },
  {
    "day": "9 ноември",
    "title": "ЗАДОВОЛИТЕЛНИ ОТГОВОРИ",
    "verse": "„Понеже, както небето е по-високо от земята, така и Моите пътища са по високи от вашите. И Моите помисли - от вашите помисли“ (Исая 55:9).",
    "content": [
      "Нашите планове не са винаги Божии планове (...) В Своята бащинска грижа, Този, които се интересува от нас и ни разбира по-добре, отколкото ние самите, често отказва да ни позволи да следваме наши лични амбиции (...)",
      "В бъдеще тайните, които тук са ни тревожили и разочаровали, ще станат явни. Ще разберем как нашите на пръв поглед нечути молитви и пропаднали мечти са сред най-великите ни благословения (Здравна служба, стр. 473, 474).",
      "Сега не сме достатъчно израснали духовно, за да разберем Божиите тайни. Но когато влезем в Божието семейство, тайните ще бъдат разкрити пред нас (...)",
      "Тогава ще се изявят много неща, които днес Бог пази в тайна, защото не сме оценили това, което вече ни е известно. Пътят на Провидението ще се разкрие, тайните на благодатта чрез Христос ще се изяснят. Това, което умът не може да схване сега, което е трудно за разбиране, ще бъде обяснено. Ще открием ред, който е изглеждал необясним, мъдрост във всяко нещо, доброта и милост навсякъде.",
      "Истината ще се открие на всеки ум, ясна и недвусмислена, и тя ще бъде възприета. Сърцето ще пее от радост. Противоречията ще приключат завинаги и всички трудности ще се премахнат (Адвентен библейски коментар. Т. 6, стр. 1091).",
      "Всичко, което ни е обърквало по отношение на Бога в бъдещия свят, ще бъде изяснено. Трудните за разбиране неща ще бъдат обяснени. Тайната на благодатта ще се разкрие. Там, където нашите ограничени умове откриват само объркващи неща и неизпълнени обещания, ще се изяви най-съвършената и прекрасна хармония. Ще разберем как безкрайната Любов ни е привеждала през проблеми, които са изглеждали най-тежки. Когато осъзнаем нежната грижа на Този, който прави всичко за наше добро, ще ликуваме с неописуема и славна радост (Свидетелства към църквата. Т. 9, стр. 286)."
    ]
  },
  {
    "day": "10 ноември",
    "title": "МИСЛЕТЕ ЗА ГОРНОТО",
    "verse": "„Мислете за горното, а не за земното“ (Колосяни 3:2).",
    "content": [
      "Когато Божиите чада обърнат погледа си от земните неща и го насочат към небето и небесните неща, ще станат други хора, защото ще видят милостта и добротата, състраданието на Бога към човешките деца. Неговата любов ще предизвика техния отклик и чрез живота си те ще покажат на околните как Светият Дух ги води, как мислите им са заети с небесните, а не със земните неща.",
      "Когато мислим за небето, можем да впрегнем докрай нашето въображение и да размишляваме за най-възвишените неща, за които сме способни да мислим, въпреки че на нашите умове ще им бъде трудно да възприемат неговата широчина, дълбочина и височина. Невъзможно е за мозъците ни да схванат великите теми на вечността. Невъзможно е да полагаме усилия да ги разберем, без да се опитваме да променим характера си към добро и без да издигаме съзнанието си. Когато мислим за това как Христос дойде на нашата земя, за да умре за падналото човечество, разбираме нещо за цената, която е платена за нашето изкупление, и осъзнаваме, че няма истинска доброта извън Бога.",
      "Само в светлината, идваща от кръста на Голгота, можем да узнаем до какви дълбини в грях и поквара е изпаднала човешката раса. Само чрез дължината на веригата, спусната от небето, за да ни спаси, можем да разберем дълбочината, в която сме затънали. И само когато отправим поглед към небесната реалност, ще можем да разберем нещо за чудесната тема на изкуплението (В небесните места, стр. 368).",
      "Почти сме вкъщи; скоро ще чуем гласа на Спасителя, по-прекрасен от музика, да казва: „Вашата битка приключи. Влезте в Божията радост“.",
      "Благословена, благословена благодат! Искам да чуя думите на безсмъртните Му устни. Искам да Го славя, искам да отдам почест на Този, който седи на престола. Искам гласът ми да ехти непрестанно в небесните дворове. Ти ще бъдеш ли там? (...) Бог ни помаза, за да се изпълним с всичката пълнота и сила и да вкусим от радостта на идващия свят (В небесните места, стр. 368)."
    ]
  },
  {
    "day": "11 ноември",
    "title": "НАГРАДАТА НА ИЗКУПЕНИТЕ",
    "verse": "„Този, комуто работата, която е градил, устои, ще получи награда“ (1 Кор. 3:14).",
    "content": [
      "Славна ще бъде наградата на верните работници, събрани около трона на Бога и на Агнето. Когато Йоан, в своето смъртно естество, съзря Божията слава, падна като мъртъв - не можа да издържи на гледката. Но когато Божиите деца бъдат преобразени в безсмъртие, те „ще видят Бога, както е“ (1 Йоан 3:2). Ще стоят пред трона, приети като възлюбени. Всичките им грехове ще бъдат простени, всичките им грешки - забравени. Така ще могат да издържат на славата, идваща от Божия престол. Всички, участвали в Христовите страдания, сътрудничили си с Него в плана за изкуплението, ще споделят с Бога радостта да видят души, спасени в царството на вечността (Свидетелства към църквата. Т. 9, стр. 285).",
      "В този ден изкупените ще светят ярко, като отразяват славата на Отец и на Сина. Ангелите, докосвайки златните си арфи, ще поздравят Царя и Неговите съюзници в победата (...) Песен на триумф ще проехти силно, изпълвайки цялото небе. Христос победи! Той влиза в небесните дворове, придружен от изкупените, които свидетелстват, че Неговите страдания и саможертва не са били напразни (...)",
      "Тук има обиталища за пришелците от земята. Тук има одежди на правда и корони на слава с палмови клонки - символ на победата. Всичко, което ни е смущавало относно Божието провидение, ще бъде изяснено в идещия свят. Нещата, трудни за разбиране, тогава ще бъдат обяснени. Тайната на благодатта ще се разкрие пред нас. Там, където нашите ограничени умове са откривали само съмнения и неизпълнени обещания, ще срещнем най-съвършена и величествена хармония. Ще разберем, че с безкрайна любов Бог ни е подлагал на опитности, които са ни изглеждали най-тежки, но когато разберем Неговата грижа и всичко, което е направил за наше добро, ще се зарадваме с неописуема и славна радост (Свидетелства към църквата. Т. 9, стр. 285, 286).",
      "Умолявам ви да се приготвите за идването на Христос в небесните облаци (...) Пригответе се за съда, който иде с Христос, за да бъдете почетени и заедно с всички вярващи да сте сред тези, които ще го посрещнат в мир (Свидетелства към църквата. Т. 9, стр. 285)."
    ]
  },
  {
    "day": "12 ноември",
    "title": "ОКО НЕ Е ВИДЯЛО И УХО НЕ Е ЧУЛО",
    "verse": "„А според както е писано: „Каквото око не е видяло и ухо не е чуло, и на човешко сърце не е дохождало, всичко това е приготвил Бог за тия, които Го любят“ (1 Кор. 2:9).",
    "content": [
      "Тези, които наистина обичат Бога, ще искат да развият талантите, които Той им е подарил, за да бъдат благословение за околните. Скоро портите на небето ще се отворят широко, за да приемат Божиите деца, и благословение от устните на Царя на Славата ще зазвучи в ушите им като дивна музика. „Елате вие, благословени от Отца ми, и наследете царството, приготвено за вас от създаването на света“ (Мат. 25:34). Така изкупените ще бъдат посрещнати в приготвеното им от Исус място. Там тяхното обкръжение ще бъдат не престъпници от земята, а тези, които с Божия помощ са изградили съвършени характери. Всяка греховна наклонност, всяко несъвършенство са премахнати чрез кръвта на Христос; яркостта на Неговата слава, далеч надминаваща яркостта на слънцето в зенита, е предадена на тях. А моралната красота, съвършенството на Христовия характер струи от тях ярко, като далеч надминава външния блясък. Спасените стоят без грях пред великия бял трон, споделяйки достойнството и привилегиите на ангелите.",
      "„Око не е видяло и ухо не е чуло, нито на човешки ум е дохождало това, което Бог е приготвил за тези, които Го любят“. Пред това славно наследство, което може да придобие, „какво ще даде човек в замяна на душата си?“ (Мат. 16:26). Човек може да е беден, но притежава в себе си богатство и достойнство, които светът никога не може да му даде. Душата, изкупена и очистена от греха, с всичката ѝ благородна сила, посветена в служене на Бога, е безкрайна ценност (В небесните места, стр. 367).",
      "Да живееш завинаги в този дом на благословение, да чувстваш с душа, тяло и дух не тъмните следи на греха и проклятието, а съвършеното одобрение на Спасителя; през безкрайните векове да напредваш в мъдрост, в знание и святост, вечно да откриваш нови чудеса и слава, да знаеш, че има още радост, любов и безкрайна мъдрост около теб - ето това е блажената надежда на християнина (Съвети към учителите, стр. 55)."
    ]
  },
  {
    "day": "13 ноември",
    "title": "ЖИВОТ, КОЙТО ПРИНАСЯ ПЛОДОВЕ",
    "verse": "„И от двете страни на реката имаше дърво на живот, което раждаше плод дванадесет пъти, като даваше плод всеки месец; и листата на дърветата бяха за изцеление на народите“ (Откр. 22:2).",
    "content": [
      "Плодът на дървото на живота в Едемската градина притежаваше свръхестествени характеристики. Да ядеш от него означаваше да живееш вечно. Неговият плод беше антипод на смъртта (...)",
      "След навлизането на греха, небесният Младоженец пресади дървото на живота в небесния рай (Свидетелства към църквата. Т. 8, стр. 288).",
      "Изкупените светии, които са обичали Бога и са пазили заповедите Му на земята, ще влязат през портите на града и ще имат достъп до дървото на живота. Те ще ядат свободно от него както нашите първи родители, преди да паднат в грях. С листата на дървото на живота ще се лекуват народите. Тогава всички техни рани ще изчезнат. Болестите, болката и смъртта ще се прекратят, защото листата на дървото на живота ще ги изцелят. Тогава Исус ще погледне към страданието, което е понесъл, и ще бъде доволен, че изкупените, които са живели в страдание и мъка, които са стенели под проклятието на греха, са събрани около дървото на живота, за да ядат от неговите плодове. Тези плодове са отново достъпни за Божия народ след грехопадението на нашите първи родители. Повече няма да съществува опасността да изгубим правото да ядем от дървото на живота, защото този, който изкуси Адам и Ева, ще бъде унищожен при втората смърт (Моят живот днес, стр. 355).",
      "Изпълнението на всички Божии заповеди беше условието за достъп до дървото на живота. Адам падна под греха, защото не се подчини (...)",
      "Послушанието с помощта на Исус Христос дава възможност на човека да подобри характера си и да има право да яде от това дърво. Условието, за да можем да се храним от това дърво, е ясно представено в свидетелството на Исус Христос до Йоан: „Блажени са тези, които пазят заповедите Му, за да имат право да дойдат при дървото на живота и да влязат през портите на града“ (Адвентен библейски коментар. Т. 1, стр. 1086).",
      "Когато изкупените ядат отново от дървото на живота, ще израснат до онзи ръст на човешката раса, който ще им върне вековната слава. И последната следа от проклятието на греха ще бъде изтрита и верните служители на Христос ще се появят в „красотата на Бога, своя Господ“ - по ум, душа и тяло те ще отразяват съвършения образ на своя Бог. О, чудесно изкупление! - толкова време проповядвано, така дълго мечтано и съзерцавано с нетърпеливо очакване, но все така не напълно разбрано (Великата борба, стр. 645)."
    ]
  },
  {
    "day": "14 ноември",
    "title": "ТРОНЪТ С ДЪГАТА",
    "verse": "„Ето, престол беше поставен на небето и на престола седеше Един. И седналият приличаше на камък яспис и сардис; имаше около престола и дъга, наглед като смарагд“ (Откр. 4:2,3).",
    "content": [
      "Дъгата над трона е вечно свидетелство: „Бог толкова възлюби света, че даде Своя Единороден Син, за да не погине ни един, които вярва в Него, но да има вечен живот“ (...)",
      "Както дъгата в облаците се образува при наличие на дъжд и слънце, така и дъгата над трона обединява милостта и правдата. Не трябва да държим само на правдата, защото това ще засенчи славата на дъгата на обещанието над трона; хората ще виждат само наказанието от закона. Ако нямаше правда и наказание, нямаше да има стойност в Божието управление. Спасението е пълно, благодарение на съчетанието на правдата и милостта (...)",
      "Милостта ни кани да влезем през портите на Божия град, а правдата е тази, която дава на всяка послушна душа привилегията да бъде член на царското семейство като дете на Небесния Цар. Ако има слабости в нашия характер, няма да можем да минем през портите, които милостта е отворила за послушните, защото правдата стои на входа и търси святост във всички, които ще видят Бога.",
      "Ако правдата не съществуваше и ако само Божията милост отваряше портите, без да се интересува от характера на децата на човешката раса, в небето щяха да се породят условия за по-голямо непокорство и бунт, отколкото този на Сатана. Мирът, щастието и хармонията в небето щяха да бъдат унищожени. Идването на хора от земята на небето няма да промени човешкия характер; щастието на изкупените в небето е резултат от формирания Христов модел на характер в този свят. Светиите на небето първо трябва да са светии на земята.",
      "Спасението на човеците, за което Христос се пожертва, е в това, че всеки чрез Неговата благодат може да изгради характер с небесна стойност, който ще го предпазва от греха (...) Така Божият закон не се обезценява от евангелието, а силата на греха се унищожава и скиптърът на милостта се предлага на покаялия се грешник. Бог никога няма да остави Своя народ сам в борбата срещу злото. Нека Исус да бъде нашата опора (Ривю енд Хералд, 13 декември 1892)."
    ]
  },
  {
    "day": "15 ноември",
    "title": "НИЕ ЩЕ ВИДИМ ЦАРЯ",
    "verse": "„Очите ти ще видят Царя в Неговата красота, ще видят далечна земя“ (Исая 33:17).",
    "content": [
      "Ако искаме да видим Царя в Неговото величие, трябва тук да живеем един пълноценен живот. Трябва да израснем и да се развием. Понякога, когато сме провокирани, ще трябва красноречиво да замълчим. Необходимо е да покажем търпение, благост и въздържание, които ще ни направят достойни да се наричаме синове и дъщери на Бога. Трябва да Му се доверим, да вярваме и да разчитаме на Него. Трябва усърдно да следваме Христовите стъпки. „Ако някой иска да върви след Мене, нека се отрече от себе си, нека носи кръста си всеки ден и Ме следва“ (Лука 9:23) (...) Може би трябва да замълчите, когато кръстът е тежък. Това може да е свързано с болка, но приемете да ви уверя, че „мълчанието“ се справя по-добре със злото, отколкото буря от гневни думи.",
      "Тук, в този свят, трябва да се научим какви да бъдем, за да имаме място в небесните дворове. Важно е да научим урока, който Христос желае да ни предаде, за да бъдем готови за по-висшето училище в дворовете над нас, където Спасителят ще ни води при реката на живота, за да ни обяснява множество неща, които тук не сме разбрали (...) Там ще се срещнем с Божията слава, която никога не сме виждали тук. Имаме съвсем повърхностен поглед върху тази слава сега, защото не търсим Господа, за да Го опознаем (В небесните места, стр. 365).",
      "Всеки правилен принцип, всяка истина, придобити в земното училище, ще ни помогнат да напреднем в небесното училище. Както Христос вървеше и поучаваше учениците Си по време на своето служене на тази земя, така ще ни учи в училището горе, като ни води покрай реката с жива вода и ни разказва истините, които на земята са били скрита тайна поради ограничеността на човешкия ум, обременен от греха. В небесното училище ще имаме възможността да достигнем, стъпка по стъпка, до най-големи висоти в познанието. Там, като деца на Небесния Цар, всички ще живеем като членове на царското семейство; там ще видим Царя в Неговото величие и ненадмината красота (Съвети към учителите, стр. 208, 209). Дълго трябва да чакаме, но надеждата ни не е напразна. Ако можехме да видим Царя в Неговото величие, щяхме да сме завинаги благословени (Свидетелства към църквата. Т. 8, стр. 253)."
    ]
  },
  {
    "day": "16 ноември",
    "title": "СТО ЧЕТИРИДЕСЕТ И ЧЕТИРИ ХИЛЯДИ",
    "verse": "„След това видях: ето, Агнецът стои на планината Сион, и с Него сто четиридесет и четири хиляди, които имаха на челата си написано името на Неговия Отец“ (Откр. 14:1).",
    "content": [
      "Върху стъкленото море, блестящо от славата на Бога, пред трона са събрани тези, които „са победили звяра и неговия образ“ - тези, които са отхвърлили „белега и числото на неговото име“. Заедно с Агнето на планината Сион „с Божии арфи“ те стоят - сто четиридесет и четири хиляди, които са изкупени от всички човеци; чува се звук като шум от много води, като звук от силен гръм, гласът на свирачите, които свирят на арфите си. Те пеят нова песен пред трона, песен, която никой не знае, освен сто четиридесет и четирите хиляди спасени. Това е песента на Моисей и на Агнето - песента на освобождението.",
      "Никой, освен сто четиридесет и четирите хиляди, не може да научи тази песен, защото това е песента на тяхната опитност - опитност, която никой друг никога не е имал. „Това са тези, които следват Агнето, където и да отиде“. Тези, които са взети от земята, от живеещите на нея, и са известни като „първите плодове на Бога и на Агнето“ (Откр. 15:2,3; 14:1,5). „Това са тези, които идват от голямата скръб“ - те са преминали през изпитания, които никой не е имал, преминали са през Якововата скръб, преживели са крайната фаза на Божия съд, без да имат застъпник. Но са спасени, защото са „изпрали дрехите си и са ги избелили в кръвта на Агнето“. „И в устата им не се намери лъжа; те са непорочни“ пред Бога. „Затова са пред престола на Бога и му служат денем и нощем в Неговия храм и седящия на престола ще разпростре скинията Си върху тях“.",
      "Те са претърпели глад и болести по земята, силен пек на слънцето; самите те са понесли страдания, глад и жажда. Но „няма да ожаднеят вече, нито ще огладнеят вече, нито ще ги удари слънцето, нито някой пек“ (Откр. 7:14-16) (Великата борба, стр. 648, 649)."
    ]
  },
  {
    "day": "17 ноември",
    "title": "ГОЛЯМОТО МНОЖЕСТВО НА ИЗКУПЕНИТЕ",
    "verse": "„След това видях и, ето - голямо множество народ, което никой не можеше да преброи - от всички племена и колена, народи и езици; те стояха пред престола и пред Агнеца, облечени с бели дрехи и с палмови вейки в ръце“ (Откр. 7:9).",
    "content": [
      "Хора от всички класи, народи, родове и езици ще стоят пред трона на Бога и Агнето с избелени дрехи и с корони от скъпоценни камъни. Ангелът казва: „Това са онези, които идват от голямата скръб и са изпрали дрехите си, и са ги избелили в кръвта на Агнето, докато тези, които обичат света повече от Бога, непокорните и себелюбивите, ще изгубят и двата свята. Те няма да имат нито земните неща, нито вечния живот“.",
      "Това триумфиращо множество, с песни на победа, с корони и арфи, е преминало през пещта на земните страдания, когато е била ужасно нагорещена. Преминало е през лишения, глад, страдания, себеотрицание и горчиви разочарования. Погледнете ги сега като победители - не са вече окаяни и в беда, в страдание, мразени от всички заради Христос. Вижте техните небесни одежди - бели и блестящи, по-пищни от която и да било царска одежда. Погледнете с очите на вярата и към техните скъпоценни корони - никога никой земен монарх не е носил такива на челото си.",
      "Чуйте техните гласове, когато пеят високо „Осанна!” и размахват палмовите клонки на победата. Прекрасна музика изпълва небето, когато пеят думите: „Достойно, достойно е Агнето, Което беше заклано и възкръсна завинаги. Спасението на нашия Бог, Който седи на престола, и на Агнето!“. И всички ангели и архангели, серафими и херувими пригласят припева на тази радостна победоносна песен: „Амин!“.",
      "Благословение и слава, премъдрост и благодарение, чест и сила, и могъщество на нашия Бог във всички векове (Откр. 7:12). О, в този ден ще се разбере, че праведните са били мъдри, а грешните и непокорните - глупави (...) Срам и вечно осъждане ще е тяхната съдба. Тези, които са сътрудничили на Христос, ще бъдат близо до трона на Бога, облечени в чистота и в одежди на вечна праведност (В небесните места, стр. 371)."
    ]
  },
  {
    "day": "18 ноември",
    "title": "НАГРАДАТА НА ПОБЕДИТЕЛИТЕ",
    "verse": "„И много от спящите в пръстта ще се събудят - едни за вечен живот, други за вечен укор и посрама“ (Дан. 12:2).",
    "content": [
      "Когато мисля за тези думи на Даниил, си представям как вървя през нощта и ги повтарям: „Разумните ще сияят със светлостта на простора и ония, които обръщат мнозина в правда - като звезди до вечни векове“. Погледнете слънцето и звездите, пръснати в небето и познати със своите имена. Бог казва: „тези, които обръщат мнозина в правда, ще сияят като звездите завинаги“ (В небесните места, стр. 364).",
      "За да разберем колко е важно обръщането на душата от греха към истината, трябва да оценим стойността на безсмъртието, трябва да осъзнаем колко ужасни са страданията при втората смърт, трябва да разберем честта и славата, които очакват изкупените и какво е да живееш в присъствието на Този, който умря, за да въздигне и да облагороди човека, за да получи той царска корона.",
      "Стойността дори на една душа не може напълно да се оцени от ограничените ни умове. Колко благодарни ще бъдат спасените и колко прославени ще бъдат тези, които са работили за тяхното спасение! Тогава никой няма да съжалява за себеотрицанието, което е проявил, за работата, която е извършил, за търпението, за въздържанието, за ревностното сърце, което е умолявало души, които е можело да бъдат изгубени поради небрежност към задълженията или умора от вършене на добро.",
      "Тогава всички, облечени в бели дрехи, ще се съберат около Вечния Пастир. Верният работник и душата, спасена благодарение на неговата работа, ще бъдат поздравени от Агнето и отведени при дървото на живота и при извора на живата вода. С каква радост служителите на Христос ще гледат тези изкупени, които ще споделят славата на Изкупителя! Колко скъпо е небето за тези, които са били верни в работата за спасението на души? „Разумните ще сияят със светлостта на простора и онези, които обръщат мнозина в правда - като звезди до вечни векове” (Свидетелства към църквата. Т. 5, стр. 620, 621).",
      "Работата, която е извършена чрез сътрудничеството между Бога и човека, няма да се заличи, но ще продължи през вечността (Принципи на християнското възпитание, стр. 199)."
    ]
  },
  {
    "day": "19 ноември",
    "title": "МИСЛЕТЕ ЗА НЕБЕСНИТЕ НЕЩА",
    "verse": "„Те са, които идат от голямата скръб; те опраха дрехите си и ги избелиха с кръвта на Агнеца“ (Откр. 7:14).",
    "content": [
      "Във видение апостол Йоан видя хора, облечени с бели дрехи. Те се намираха в Божия храм. Това очаква всеки, който приеме Христос и изпере дрехите си в Неговата кръв. Всичко необходимо е сторено, за да ни бъде позволено да седнем с Христос на Неговия трон, но единственото условие за нас е да бъдем в хармония със закона Му (...)",
      "Не можем да си позволим да загубим небето. Трябва да мислим за небесните неща. А там няма смърт, нито болка. Защо с такава неохота говорим за тези неща? Защо непрекъсната мислим за земното. Апостолът ни призовава да говорим за небето: „Защото нашето гражданство е на небето, откъдето очакваме и Спасител, Господ Исус Христос (Фил. 3:20) (...) Христос скоро ще се завърне, за да събере заедно тези, които са се приготвили, и да ги заведе на това славно място. „Така и Христос, като биде принесен веднъж, за да понесе греховете на мнозина, ще се яви втори път, без да има работа с грях, за спасението на ония, които Го очакват“ (Евр. 9:28).",
      "Обичаме ли да мислим за това събитие, или го оставяме настрана? (...) Колкото повече говорим за Исус, толкова повече ще отразяваме божествения Му образ. Като гледаме на Него, ще се преобразяваме. Трябва да поканим Христос да участва в нашата религиозна опитност. Когато се събирате заедно, нека вашият разговор да бъде за Христос и за Неговото спасение (...) Колкото повече говорим за Христос, толкова повече ще откриваме неговата привлекателност (В небесните места, стр. 370).",
      "Тези, които не намират удоволствие в това да размишляват и говорят за Бога, няма да се радват на живота, който предстои и в който Бог непрекъснато присъства и живее сред Своя народ. Но тези, които обичат да мислят за Бога, ще бъдат безкрайно щастливи да живеят в небето. Тези, които тук, на земята, обичат мисълта за небето, ще бъдат радостни и в небесните дворове (...) „И не ще има вече никакво проклятие: престолът на Бога и на Агнеца ще бъде в града; Неговите слуги ще Му служат и ще видят лицето Му, а името Му ще бъде на челата им (Откр. 22:3,4) (В небесните места, стр. 370)."
    ]
  },
  {
    "day": "20 ноември",
    "title": "СЛАВАТА НА НЕБЕСНИЯ СВЯТ",
    "verse": "„Защото от века не бяхме слушали, не бяхме внимавали с ухо, и никое око не би виждало друг бог, освен Тебе, който да е сторил толкова за онези, които се Нему надяват“ (Исая 64:4).",
    "content": [
      "Много хора са копнели да надникнат в славата на бъдещия свят и да открият вечните тайни, но всичко е било напразно. Това, което е разкрито е пред нас и нашите деца (...) великият Откривател е открил всички жизненоважни неща, за да разберем привлекателността на небето и да оценим стойността на наградата (...)",
      "Исус Христос разкри небесните неща, които само един духовен ум може да оцени. Въображението може да мобилизира своите най-върховни сили, за да обрисува славата на небето, но „око не е видяло, ухо не е чуло, нито на човешко сърце е дохождало това, което Бог е приготвил за тези, които Го любят“ (1 Кор. 2:9). Небесните същества са навсякъде около нас (...) Ангели на светлината създават небесна атмосфера около душата, като я издигат към невидимото и вечното.",
      "Не можем да възприемем всичко това с нашето естествено зрение, а само с духовен поглед бихме могли да надзърнем в небесната действителност. Нашите човешки сили ще бъдат изчерпани от неизразимата слава на ангелите на светлината. Само духовното ухо може да долови небесните гласове. Не е в плана на Христос да бъдат разбудени емоциите чрез превъзходни описания (...) Той е разкрил Себе Си с достатъчна яснота - Пътят, Истината и Животът - като единствено средство за спасение. Нищо повече от това не е необходимо.",
      "Той би могъл да доведе човешката душа до прага на небето и през отворените двери тя да види славата, идваща от небесното светилище и разпръскваща навред светлина; но ние трябва да видим всичко това с очите на вярата, а не с нашите естествени очи. А Бог не забравя, че сме Негови земни служители, които трябва да Му служат в един закоравял от престъпления свят, паднал под проклятието на греха. Това е този свят, които е облякъл морална тъмнина като черна плащаница, този свят, които гъста тъмнината е покрила - това са хора, сред които ние трябва да внесем светлината на небето (В небесните места, стр. 366)."
    ]
  },
  {
    "day": "21 ноември",
    "title": "ПОГЛЕДНЕТЕ КЪМ ВЕЧНИТЕ НЕЩА",
    "verse": "„Които не гледаме на видимите, но на невидимите; защото видимите са временни, а невидимите - вечни“ (2 Кор. 4:18).",
    "content": [
      "Ако църквата се облече с дрехата на Христовата правда, ако се разграничи от света, пред нея ще се разкрие зората на светъл и славен ден. Божието обещание за нея ще се изпълни завинаги. Истината, преминавайки пред тези, които са я презирали и отхвърляли, ще триумфира. Въпреки че на пръв поглед нейният прогрес е изоставал, в действителност той никога не е спирал. Подкрепяна от Бога, църквата ще преодолее всички препятствия и ще триумфира над всички трудности.",
      "Каква сила поддържаше Божият Син по време на мъките и жертвата Му тук, на земята? Той откри смисъла и прозря резултата от мъките Си на земята. Поглеждайки към вечността, видя щастието на тези, които чрез Неговото унижение са получили опрощение и вечен живот. Неговото ухо долови победоносните възгласи на изкупените. Чу спасените да пеят песента на Моисей и на Агнето.",
      "Можем да прозрем бъдещето - благословението да си в небето. В Библията ни се представят картини на бъдещата слава, нарисувани от Божията ръка, твърде скъпи за Неговата църква. Чрез вяра можем да застанем на прага на вечния град и да чуем поздрава, отправен към тези, които на земята са сътрудничили на Христос и са приемали страданията заради Него като чест. И когато изкупените чуят думите: „Дойдете вие, благословени от Отца Ми“, ще положат короните си в нозете на Спасителя и ще възкликнат: „Достойно е Агнето, което е било заклано, да приеме сила и богатство, премъдрост и могъщество, почит, слава и благоволение. На Този, Който седи на престола, и на Агнето да бъде благословение и почит, слава и господство до вечни векове“ (Мат. 25:34; Откр. 5:12,13).",
      "Спасените поздравяват тези, които са ги довели при Спасителя, и всички заедно започват да славят Този, Който е умрял, за да имат човешките същества живот и да го имат изобилно. Битката е приключила. Скръбта и мъката са прекратени. Мелодии на победа изпълват небето, когато изкупените подемат песента: „Достойно, достойно е Агнето, което беше заклано и което живее отново като триумфиращ господар (Деяния на апостолите, стр. 601, 602)."
    ]
  },
  {
    "day": "22 ноември",
    "title": "БЛАЖЕНИ, КОИТО ИЗПЕРАТ ДРЕХИТЕ СИ",
    "verse": "„Блажени, които изперат дрехите си, за да имат право да дойдат при дървото на живота и да влязат през портите на града“ (Откр. 22:14).",
    "content": [
      "Очакваме ли най-после да отидем на небето и да се присъединим към небесния хор? Както човек отива в гроба, така и ще излезе от там, но най-важното за нас сега е характерът. Сега е време за изпиране и изглаждане.",
      "Йоан видя Божия трон и около него една група. Той попита: „Кои са тези?“. И отговорът дойде: „Това са онези, които са опрали дрехите си и са ги избелили в кръвта на Агнето“ (Откр. 7:14). Тях Христос води при извора с жива вода и при дървото на живота. На небето ни се представя живот, който може да се сравнява с живота на Бога. Няма болка, скръб, болести, нито смърт. Всичко е в хармония и любов.",
      "Сега е времето да получим благодатта и силата, които трябва да комбинираме с нашите човешки усилия, за да формираме характер, годен за вечността. Когато се опитаме да направим това, ще открием, че Божии ангели ни служат, за да бъдем наследници на Бога и сънаследници с Христос. А когато прозвучи последната тръба и мъртвите бъдат извикани от своите гробове, а после преобразени в миг на око, на главите на победителите ще бъдат сложени корони от безсмъртна слава. Портите, украсени с бисери, ще се отворят и народите, които са пазили истината, ще влязат вътре. Така борбата със злото ще приключи.",
      "„Дойдете вие, благословени от Отца Ми, наследете царството, приготвено за вас от създанието на света” (Мат. 25.34). Искате ли да чуете това благословение? Аз искам и вярвам, че и ти искаш. Дано Бог ти помогне да побеждаваш ден след ден в битката на земния живот и накрая да бъдеш сред тези, които ще положат короните си в нозете на Христос, ще свирят на златните арфи и ще изпълнят небето с най-сладката музика. Искаш ли да обичаш моя Исус? Не отхвърляй моя Спасител, защото Той плати безмерна цена за теб. Аз виждам в Исус безкрайна привлекателност и бих искала и ти да я видиш (В небесните места, стр. 369)."
    ]
  },
  {
    "day": "23 ноември",
    "title": "СЪДЪТ ПО ВРЕМЕ НА МИЛЕНИУМА",
    "verse": "„Не знаете ли, че ние ще съдим ангели, а колко повече житейски работи?“ (1 Кор. 6:3).",
    "content": [
      "През времето на Милениума - хилядата години между първото и второто възкресение - ще се проведе съдът на непокаяните. Апостол Павел посочва този съд като събитие, което следва Второто пришествие на Христос, „затова недейте съди нищо преждевременно, докато не дойде Господ, който ще извади на видело скритото в тъмнината и ще изяви намеренията на сърцата“ (1 Кор. 4:5). Даниил съобщава, че когато Старият по дни дойде, „съдът ще бъде извършен от светиите на Всевишния“ (Дан. 7:22). По това време праведните ще царуват като царе и свещеници при Бога. Йоан казва в Откровение: „И видях престоли; и на тия, които бяха насядали на тях, бе дадено да съдят“. „Те ще бъдат свещеници Богу и на Христа и ще царуват с Него хиляда години“ (Откр. 20:4,6). Това е времето, за което Павел казва, че „светиите ще съдят света“ (1 Кор. 6:2). Заедно с Христос те ще съдят грешниците, като сравняват техните дела с Божия закон и търсят подбудите за действията им. Тогава страданието, което невярващите трябва да понесат, ще бъде отсъдено въз основа на техните дела и това ще се запише срещу имената им в книгата на смъртта.",
      "Сатана и злите ангели също ще бъдат осъдени от Христос и неговия народ. Павел казва: „Не знаете ли, че ние ще съдим ангели?“ (стих 3). А Юда съобщава, че „ангелите, които не опазиха своето достойнство, но напуснаха собственото си жилище - Той ги държи под мрак, във вечни връзки за съда на великия ден“ (Юда 6).",
      "В края на хилядата години ще настъпи второто възкресение. Тогава невярващите ще възкръснат и ще се появят пред Бога за изпълнение на записаната присъда. Така Йоан, след като описва възкресението на праведните, казва: „Другите мъртви не оживяха, докле не се свършиха хилядата години“ (Откр. 20:5). А Исая пише за неправедните: „И ще бъдат събрани, както се събират затворниците в тъмницата. И ще бъдат затворени в тъмницата и след дълго време ще бъдат наказани“ (Исая 24:22) (Великата борба, стр. 660, 661)."
    ]
  },
  {
    "day": "24 ноември",
    "title": "ХРИСТОС СЕ ЗАВРЪЩА НА ЗЕМЯТА ОТНОВО",
    "verse": "„За тях пророкува Енох, седмият от Адам, като рече: Ето, Господ иде с десетки хиляди Свои светии, да извърши съдба над всички (...)“ (Юда 14,15).",
    "content": [
      "В края на хилядата години Христос отново ще се върне на земята. Ще бъде придружен от изкупените и от цяла свита ангели. След като седне с невероятно величие, ще призове нечестивите да излязат от гробовете, за да получат каквото заслужават. Те ще бъдат множество, неизброимо като морския пясък. Каква голяма разлика има в числото им в сравнение с тези, които излязоха при първото възкресение! Тогава праведните бяха дарени с вечна младост и красота. А сега непокаяните грешници ще понесат страдание, болести и смърт.",
      "Всяко око от това огромно множество ще насочи погледа си към славния Божи Син. В един глас тълпата на невярващите ще извика: „Благословен Този, Който идва в името Господне“. Тези думи не са породени от любов към Исус. Силата на истината принуждава устните да кажат това, което не желаят. Както невярващите са отишли в гроба, така и ще възкръснат - със същата враждебност към Христос и със същия бунтарски дух. Няма да имат нова възможност да поправят грешките от миналия си живот. Нищо няма да бъде постигнато чрез това изявление. Цял живот, изпълнен с грях, не е смекчил техните сърца. Дори да им се даде втора възможност за покаяние, те ще бъдат заети с това как да избегнат Божиите изисквания и да устроят бунт срещу Него.",
      "Христос слиза от Елеонския хълм, където след възкресението се възнесе и откъдето ангелите повториха обещанието за Неговото второ идване. Пророкът казва: „И Господ, моят Бог, ще дойде - и всичките свети ангели с Тебе“. „В оня ден нозете Му ще застанат на Елеонския хълм, който е срещу Йерусалим на изток. И Елеонският хълм ще се разцепи през средата си (...) и ще се образува твърде голям дол“. „И Господ ще бъде цар върху целия свят; в оня ден Господ ще бъде Един и името Му едно“ (Зах. 14:4,5,9). Когато Новият Йерусалим слезе от небето в своето ослепително великолепие, ще се установи върху това място - изчистено и приготвено за него. А Христос със Своя народ и ангелите ще влязат в Светия град (Великата борба, стр. 662, 663)."
    ]
  },
  {
    "day": "25 ноември",
    "title": "САТАНА - ПУСНАТ ОТ ТЪМНИЦАТА",
    "verse": "„И когато се свършиха хилядата години, Сатана ще бъде пуснат от тъмницата си, и ще излезе да мами народите по четирите краища на земята (...)“ (Откр. 20:7,8).",
    "content": [
      "В края на хилядата години ще се извърши второ възкресение. Тогава невярващите ще възкръснат и ще се явят пред Бога, за да понесат присъдата си. Така Йоан, след като описва възкресението на праведните, казва: „Другите мъртви не оживяха, докле не се свършиха хилядата години“ (Откр. 20:5). А Исая пише за невярващите: „И ще бъдат събрани, както се събират затворниците в тъмницата. И след дълго време ще бъдат наказани“ (Исая 24:22) (Великата борба, стр. 661).",
      "След хилядата години Сатана се приготвя за последната голяма битка за върховенство. Докато е лишен от силата си и от възможността да мами, принцът на злото ще бъде окаян и обезкуражен, но когато невярващите бъдат възкресени и види това огромно множество на своя страна, надеждите му ще се възобновят и ще реши да продължи великата борба. Той ще ръководи всички армии на невярващите и чрез тях ще се стреми да реализира плановете си. Непокаялите се грешници са жертви на Сатана. С отхвърлянето на Исус Христос, те са приели управлението на разбунтувалия се водач и тогава ще са готови да приемат неговите предложения и да изпълняват неговите заповеди. Верен на своето първоначално лукавство, Луцифер няма да представя себе си за дявол. Ще се представя като принц, който е справедлив владетел на света, но чието наследство е било незаконно отнето. Ще се прави пред тези, които е заблудил, като изкупител и ще ги уверява, че чрез силата си ги е възкресил и сега иска да ги спаси от най-жестокия тиранин. След като прикрие присъствието на Христос, Сатана ще извърши чудеса, за да докаже своите твърдения. Ще направи слабите - силни, като вдъхне на всички от своя дух и енергия. Ще предложи да поведе невярващите срещу лагера на светиите и ще иска да завладеят заедно Божия град. Със сатанинско вдъхновение ще разпалва безбройното множество, възкресено от мъртвите, и ще го уверява, че като техен водач е способен да завладее града и да възстанови трона и царството си (Великата борба, стр. 663)."
    ]
  },
  {
    "day": "26 ноември",
    "title": "НЕВЯРВАЩИТЕ СЕ ПОДГОТВЯТ ДА АТАКУВАТ НОВИЯ ЙЕРУСАЛИМ",
    "verse": "„Сатана (...) ще излезе да мами народите (...) да ги събере за войната“ (Откр. 20:8).",
    "content": [
      "Тази огромна тълпа включва множества, живели отдавна преди потопа, хора с благородно потекло и огромен интелект, които, поддали се на контрола на падналите ангели, са вложили всички свои способности и знание, за да възвеличат себе си - личности, чиито чудесни творби на изкуството са накарали света да се прекланя пред техния гений, но чиято жестокост и злонамереност са осквернили живота им и са обезславили Бога и затова са Го принудили да ги заличи от лицето на земята. Тук са царе и генерали, които са владели над народите, мъже, които никога през живота си не са губили битка - горди, амбициозни пълководци, чието присъствие е карало царствата да треперят. Докато са били в гроба техният характер не се е променил. След излизането им от него продължават потока на своите мисли от там, откъдето са прекъснали. Обладани са от същото желание да покоряват, което ги е контролирало след падението им.",
      "Сатана се съветва със своите ангели и после с тези князе, завоеватели и велики мъже. Те гледат силата и броя на войниците на своя страна и съобщават, че армиите в града са нищожни в сравнение с техните и могат да бъдат победени. Изготвят своите планове за превземането на града - впечатляващ с неговите богатства и слава. Веднага всички започват да се подготвят за битка. Сръчни занаятчии започват да приготвят оръжия за бой. Военни пълководци, известни със своите успехи, разпределят тълпата от способни за война мъже на отряди и дивизии.",
      "Най-накрая сигналът за нападение е даден и неизброимата армия тръгва напред - това е армия, каквато никога преди не е била събирана от който и да е било завоевател, каквато обединените военни сили на всички векове не са имали. Сатана, най-великият пълководец, води тази армия и към нея се присъединяват неговите ангели, за да участват в последната битка. Царе и пълководци са в редиците и множествата следват големите отряди - всеки, воден от своя генерал. С военна точност стегнатите редици напредват към Божия град. По заповед на Исус портите на Новия Йерусалим се затварят и армиите на Сатана обграждат града и се подготвят за нападение (Великата борба, стр. 664)."
    ]
  },
  {
    "day": "27 ноември",
    "title": "ПОСЛЕДНИЯТ СЪД",
    "verse": "„Видях и мъртвите - големи и малки, стоящи пред престола; и едни книги се разтвориха (...) и мъртвите бяха съдени според делата си по написаното в книгите“ (Откр. 20:12).",
    "content": [
      "Сега Христос отново се явява пред погледа на своите врагове. Високо над града, върху една златна плоча се вижда издигнат трон. Върху този трон стои Божият Син, а около Него са всички жители на царството Му. Никои език не може да опише силата и величието на Христос, никоя четка не може да ги нарисува. Славата на Вечния Отец обгръща Сина. Ярката светлина, идваща от Него, изпълва Новия Йерусалим и се разпростира извън портите, покривайки цялата земя със своя блясък.",
      "Най-близо до трона се намират тези, които някога са били ревностни за делото на Сатана, но са били изтръгнати като горящи главни от огъня и са последвали Спасителя с дълбоко посвещение. След това са онези, които са изградили своя християнски характер сред лъжата и покварата; тези, които са спазвали Божия закон, когато християнският свят го е обявявал за невалиден, и милионите от всички векове, които са понесли страдания заради вярата. А най-накрая е едно „голямо множество, което никой не може да изброи - от всеки народ и от всичките племена, люде и езици (...) пред трона и пред Агнето, облечени в бели дрехи и с палмови клони в ръцете си“ (Откр. 7:9) (...)",
      "Изкупените започват да пеят хвалебствена песен, която ехти и изпълва небето: „Спасение на нашия Бог, Който седи на престола, и на Агнето“ (Откр 7:10). Ангели и серафими се присъединяват със своя глас към това хваление (...)",
      "В присъствието на събраните жители на земята и на небето се извършва последната коронация на Божия Син. И сега, упълномощен с върховно могъщество и сила, Царят на царете произнася присъдата над бунтовниците срещу Неговото управление и въздава правдата Си на тези, които са пренебрегнали Неговия закон и са потискали Неговия народ (...)",
      "След като книгите се отворят и погледът на Исус се отправи към невярващите, те ще си спомнят и ще осъзнаят всеки грях, който някога са извършвали (Великата борба, стр. 665, 666)."
    ]
  },
  {
    "day": "28 ноември",
    "title": "ВСЯКО ДЕЛО ЩЕ БЪДЕ ДОВЕДЕНО НА СЪД",
    "verse": "„Защото, относно всяко скрито нещо, Бог ще докара на съд всяко дело, било то добро или зло“ (Екл. 12:14).",
    "content": [
      "Нито майсторството на художника, нито това на фотографа могат да се сравнят с Божията прецизност при обрисуването на характера и живота на личността. Колкото и мрачни моменти да има в този доклад, единствено опрощаващата жертва на Исус е способна да го промени (Ривю енд Хералд, 4 ноември 1884).",
      "Божиите ангели внимателно следят и описват характера на всяка личност (...) и на базата на този доклад ще бъдем съдени! (Ривю енд Хералд, 2 февруари 1886).",
      "Когато съдът бъде открит и книгите - отворени, ще излязат наяве много изненадващи открития. Хората ще изглеждат съвсем различни от представите и ограничените преценки, които са предизвикали у околните. Ще бъдат извадени на светло мотиви, намерения и тайни грехове, потулвани в най-тъмните кътчета на душата (Ривю енд Хералд, 1 януари 1884). Всичко ще бъде представено в реални житейски картини (Ривю енд Хералд, 13 януари 1891).",
      "В тържествения час изневярата на съпруга ще бъде разкрита пред съпругата и обратно. За първи път родители ще видят истинското лице на своите деца, а деца ще открият грешките, които са белязали живота на техните родители. Човекът, който е ограбвал ближния си чрез фалшиво свидетелство, няма да може да прибегне за помощ при нечестно спечеленото си богатство. Господ добре знае всичко за всяка лъжлива сметка или нечестна сделка (Ривю енд Хералд, 27 март 1888).",
      "Споменът за мислите и делата от миналото на всеки един човек ще изплува като живо осъждане на всеки, който е „намерен за недостатъчен“. Умът ще си спомни всичко, което е извършено в миналото; сцените на целият живот ще преминат като жива панорама (Ривю енд Хералд, 4 ноември 1884)."
    ]
  },
  {
    "day": "29 ноември",
    "title": "ИСУС - СЪДИЯ",
    "verse": "„Защото нито Отец не съди никого, но е дал на Сина да съди всички“ (Йоан 5:22).",
    "content": [
      "В поученията си Христос подчертаваше неизбежността на предстоящия съд. Това не е съд, предназначен само за няколко личности или за определена нация, а за целия свят от интелигентни и разумни същества. Той се провежда в присъствието на цялата вселена като нагледен пример за това как почтеността, служенето и любовта на човека към Бога биват почетени в най-голяма степен. Изобилие от слава и чест (...) Величието на Божия закон ще се открие и онези, които упорито са се противопоставяли на неговите изисквания, ще разберат, че законът, който са изопачавали, ненавиждали и потъпквали, е Божественият стандарт за оценка на характера (...)",
      "Вниманието на вселената е съсредоточено в този малък свят, защото Исус плати безценен откуп за душите на неговите жители (...)",
      "Бог е поверил целия съдебен процес в ръцете на Сина, бидейки безспорно Бог в плът. Господ е определил Принцът, Който пострада за човешката раса, да съди целия свят. Този, Който слезе от небесните дворове, за да спаси човека от вечна смърт, Който се остави да бъде обвинен пред един земен съд и понесе ужасната смърт на кръста, сега има правото да награждава или да наказва, като всепризнат Цар на светиите. Той е поел делото на спасението и е доказал пред небесното семейство, че е способен да довърши това, което е започнал (...)",
      "В последния ден, ден на наказание и награда, светии и грешници ще признаят Този, Който беше разпнат, за Съдия на всички живи (...) Тържествен ще е този ден на последно решение (...) Колко важно е времето на изпитанието, дарено ни днес, за да определим нашия избор - благодатното време, благоприятните обстоятелства и привилегии, които са ни предоставени, за да разберем ясно нашето призвание и да проявим твърдост в своя избор. Трябва правилно да оценим това скъпоценно време, за да усъвършенстваме всеки даден от Бога талант, така че да можем чрез вярно служене да изградим характер за небето (Ривю енд Хералд, 22 ноември 1898)."
    ]
  },
  {
    "day": "30 ноември",
    "title": "НА ВСЕКИМУ ЗАСЛУЖЕНОТО",
    "verse": "„Тогава царят ще рече на тия, които са от дясната Му страна: Дойдете вие, благословени от Отца Ми, наследете царството, приготвено за вас от създаването на света“ (Мат. 25:34).",
    "content": [
      "Спасителят обрисува картината на последния съд, когато награда ще бъде дадена на стоящите от дясната Му страна и присъдата - на тези от лявата. Праведните са представени като учудени, притаили дъх пред щедрата награда. Това, че Христос е обитавал постоянно в сърцата им, че са били обновявани от Светия Дух, без дори напълно да са го осъзнавали, че са служили на Исус в лицето на своите събратя, ги прави достойни за наградата. Но не наградата и нейното очакване са ги мотивирали и вдъхновявали в служенето им, а любовта към Христос и техните ближни са били движещата сила, подбуждана от думите на Христос, че всяка постъпка на състрадание и любов към хората е дело, сторено на Него (...)",
      "Това не означава, че трябва да отстраним от съзнанието си мисълта за наградата. Трябва да се доверим на Исус, че както всекидневното изливане на Божията благодат е реалност, така и обещаната награда ще бъде реалност. Божият дар е вечен живот и Исус желае да съсредоточим вниманието си върху изпълнението на Неговата воля, което ще ни направи праведни, без да се отчита онова, което сме били (...)",
      "Онези, които приемат най-изобилния подарък, ще са тези, които съчетават в характера си качества като: енергичност и ентусиазъм, съчетани с нежно и внимателно състрадание към бедните, сираците, подтиснатите и онеправданите, като ежедневно извършват малки, често незабележими неща за околните. Те ще бъдат изненадани, че Бог е чул насърчителните им слова и е забелязал тяхната саможертва. По детски чистият и смирен дух на любовта, който е вдъхновявал тези дела, е най-скъпоценен в Господните очи (Ривю енд Хералд, 3 юли 1894)."
    ]
  },
  {
    "day": "1 декември",
    "title": "ПАНОРАМНА СЦЕНА НАД СВЕТИЯ ГРАД",
    "verse": "„Защото всички трябва да застанем открити пред Христовото съдилище, за да получи всеки според каквото е правил в тялото, било добро или зло“ (2 Кор. 5:10).",
    "content": [
      "Над трона се откроява кръстът и като в калейдоскоп се редят сцените на Адамовото изкушение и падение и развитието на великия план на изкуплението. Скромното раждане на Спасителя; ранните Му години на смирение и послушание; кръщението Му в Йордан: постът и изкушенията в пустинята; публичното Му служене, което разкри на хората най-скъпите благословения на Небето; дните, изпълнени с дела на любов и милост; нощите, отдадени на молитва и бдение в усамотението на планините; злобните и завистливи заговори в отплата на Неговите благодеяния; ужасната и мистериозна агония в Гетсимания под смазващата тежест на греховете на целия свят; предателството, хвърлило Го в ръцете на жадната за кръв тълпа; страшните събития в онази нощ - смиреният Затворник, изоставен от най-любимите Си ученици и грубо влачен по йерусалимските улици, за да бъде съден в палатите на Анна, Каяфа, Пилат и от страхливия и жесток Ирод, да бъде подиграван, оскърбяван, измъчван и осъден на смърт - всичко това сега е представено живо и ясно.",
      "Пред очите на треперещото множество се разкриват последните сцени - търпеливият Страдалец, мъчително изкачващ Голгота, после увисващ на кръста, прицел на подигравките на високомерните фарисеи, неестествената тъмнина, разтърсването на земята, разпукващите се скали, отворените гробове, които бележат смъртта на Изкупителя.",
      "Ужасният спектакъл е автентичен. Сатана, демоните и служителите му не могат да се откъснат от панорамата на извършените злодеяния. Всеки участник си припомня своята роля (...) Напразно търсят да се скрият от Божественото величие на Неговото лице, което засенчва блясъка на слънцето, докато изкупените свалят короните си пред нозете Му и възкликват: „Той умря за мен!“ (Великата борба, стр. 666, 667)."
    ]
  },
  {
    "day": "2 декември",
    "title": "ИСТОРИЧЕСКИ ЛИЧНОСТИ ПРИСЪСТВАТ ПО ВРЕМЕ НА СЪДА",
    "verse": "„В Себе Си се заклех (...) че пред Мене ще се поклони всяко коляно, всеки език ще се закълне в Мене. Само в Господа, ще рече някой за Мене, има правда и сила: При Него ще дойдат човеците, а всички, които се разгневиха на Него, ще се засрамят“ (Исая 45:23,24).",
    "content": [
      "Сред множеството на изкупените са апостолите, героичният Павел, пламенният Петър, обичаният и обичащ Йоан, както и голям брой мъченици. Отвъд стените са злото и мерзостта в лицето на тези, които са ги преследвали, затваряли и убивали. Там е Нерон - демонът на жестокостта и порока, който наблюдава радостта и щастието на този, в чиито мъки някога е намирал сатанинска наслада. Там е и майка му - да свидетелства за плода на своя труд: как коренът на злото е изсмукал соковете на човечността от сина ѝ, как страстите, подхранвани и толерирани от нейното влияние и пример, са го превърнали в машина за престъпления, които накараха света да трепери (Великата борба, стр. 667, 668).",
      "Там е гордият и амбициозен Наполеон, чието приближаване е карало царствата да треперят (Ранни писания, стр. 293).",
      "Там са и папските свещеници, които с обявяването си за Божии посланици са използвали мъчения, затвор и клади, за да контролират съвестта на Божиите избрани. Там са и гордите папи, позволили си своеволието да променят закона на Всевишния. Твърде късно тези смятащи се за „отци“ на църквата ще осъзнаят, че Всемогъщият Бог е ревнив за закона Си и по никакъв начин няма да оневини виновния. Чак сега те ще разберат, че Исус страда със страдащите и се радва с щастливите. Те ще усетят силата на думите Му: „Понеже сте направили това на един от тия най-скромни Мои братя, на Мене сте го направили“ (Мат. 25:40).",
      "Светът на злото е обвинен в пълно предателство към Божието управление. Сега вече няма кой да се застъпва за тях и те остават без извинение. Присъдата за вечна смърт бива произнесена срещу тях (Великата борба, стр. 668)."
    ]
  },
  {
    "day": "3 декември",
    "title": "НЕЧЕСТИВИТЕ ПРИЗНАВАТ БОЖИЯТА СПРАВЕДЛИВОСТ",
    "verse": "„И тъй, ти защо съдиш брата си? А ти защо презираш брата си? Понеже всички ще застанем пред Божието съдилище. Защото е писано: „Заклевам се в Живота Си, казва Господ, че всяко коляно ще се преклони пред Мене и всеки език ще славослови Бога“ (Римл. 14:10,11).",
    "content": [
      "Като в сън нечестивите наблюдават коронацията на Божия Син. Те виждат в ръцете Му плочите на закона, които са презирали и потъпквали; виждат изблика на изненада, радост и обожание на спасените и докато над множествата се носи мелодия, всички падат на колене и възкликват в един глас: „Велики и чудесни са твоите дела, Господи Боже Всемогъщи; праведни и истинни са твоите пътища, Царю на вековете“ (Откр. 15:3). Те всички се покланят на Принца на живота.",
      "Сатана сякаш е парализиран пред славата и величието на Христос. Той, някога осеняващ херувим, „син на зората“, а сега толкова променен и деградирал, си спомня времето на своето падение. Завинаги е изключен от съвета, на който някога е бил почетен член. Сега друг стои близо до Отец, засенявайки славата Му. Вместо него ангел с внушителен ръст и излъчване поставя короната върху главата на Христос. Паметта напомня за дома на невинност и чистота, а плодът на вековния сатанински труд изглежда пълен провал. Настъпил е моментът, когато ще бъде съкрушен, а характерът му - напълно разкрит. В последното си отчаяно усилие да детронира Христос, да унищожи народа Му и да превземе Божия град, измамникът е разкрил истинското си лице напълно. Неговите съюзници виждат провала на каузата му. Той е обект на всеобщо отвращение.",
      "Сатана разбира, че своеволния бунт е затворил небесните порти за него. След като е съсредоточил усилията си във война с Бога, небесната чистота, мир и хармония ще бъдат върховно мъчение за него. Сега обвиненията му срещу милостта и справедливостта на Бога ще бъдат смълчани. Укорът, който е отправял към Бога, сега се стоварва върху него. Сатана сразен признава справедливостта на присъдата си (Великата борба, стр. 668-670)."
    ]
  },
  {
    "day": "4 декември",
    "title": "БОЖИЯТ ХАРАКТЕР - РЕАБИЛИТИРАН",
    "verse": "„Велики и чудесни са Твоите дела, Господи Боже Всемогъщи; праведни и истинни са Твоите пътища, Царю на вековете“ (Откр. 15:3).",
    "content": [
      "Всеки спорен въпрос в продължителния конфликт сега е разяснен. Резултатите от бунта, плодовете на отстъпничеството биват изложени пред погледа на всички разумни същества. Последиците от сатанинската дейност са в пълен контраст с грижата на Бога, представена пред цялата вселена. Самите дела на Сатана го осъждат, а Божията мъдрост, справедливост и доброта са напълно реабилитирани. Явно е, че всички Негови действия във великата борба са били насочени към вечното добруване на Божия народ и за поучение на всички светове, които Той е създал (...) Историята на греха през цялата вечност ще свидетелства за съществуването на Божия закон, гарантиращ щастието на всички сътворени същества. Във всички факти на великата борба целият всемир ще открие двата полюса - вярност и непокорство, и затова ще прозвучи свидетелството: „Праведни и истинни са Твоите пътища, Царю на вековете“.",
      "Пред вселената ясно бива представена жертвата на Божия Син за човека. Настъпил е моментът, когато Исус трябва да заеме определеното Му място, за да бъде прославен от всяко създание. Неизмеримо по-велика е радостта и славата Му от преживените страдания. Един поглед върху сияещите лица на изкупените - всеки от тях е обновен по Негов образ, със сърце, носещо отпечатък на божественост, всяко лице - отразяващо славата Му - те са достатъчни, за да се изпълни с удовлетворение душата на Спасителя. Той вижда в тях резултата от родилните мъки на Своята душа и е доволен. Тогава могъщият Му глас достига до множествата от праведни и нечестиви и заявява: „Ето, за тези страдах и пролях кръвта Си, за да бъдат с Мен завинаги“. Песен на прослава се подема от наобиколилите трона светии в бели дрехи: „Достойно е Агнето, което е било заклано, да приеме сила и богатство, премъдрост и могъщество, почит, слава и благоволение“ (Откр. 5:12) (Великата борба, стр. 670, 671)."
    ]
  },
  {
    "day": "5 декември",
    "title": "ГРЕХЪТ И ГРЕШНИЦИТЕ - УНИЩОЖЕНИ",
    "verse": "„Защото, ето, иде денят, който ще гори като пещ; и всички горделиви, и всички, които вършат нечестие, ще бъдат плява. И тоя ден, който иде, ще ги изгори, казва Господ на Силите, та няма да им остави ни корен, ни клонче“ (Мал. 4:1).",
    "content": [
      "Въпреки че Сатана е принуден да признае Божията справедливост и да се преклони пред върховенството на Христос, характерът му остава непроменен. Духът на бунтовничество като могъщ поток отново избликва. Изпълнен с ярост, той решава да не се предаде. Дошло е времето за последната отчаяна схватка с Царя на небето. Той се втурва сред своите слуги и се заема да вдъхне у тях своята ярост и да ги подбуди за незабавна битка. Но от безчетните милиони, подмамени в бунт, нито един не признава върховенството му. Наближава краят на сатанинската мощ. Нечестивите, изпълнени със същата омраза към Бога, виждат, че няма да успеят да надделеят над Йехова. Тогава тяхната ярост се разгаря срещу Сатана и демоните му и те се обръщат срещу тях.",
      "Затова така казва Господ Йехова: „Понеже си поставил сърцето си, като че е Божие сърце, затова, ето, ще докарам против тебе чужденци, страшните между народите; и ще изтеглят сабите си против красивите произведения на твоята мъдрост, и ще помрачат блясъка ти; от много голямата ти търговия напълниха всичко сред тебе с насилие и ти съгреши; затова те отхвърлих като скверен от Божия хълм и те изтребих изсред огнените камъни, херувиме засеняващ! Сърцето ти се надигна поради хубостта ти; ти разврати мъдростта си поради блясъка си; Аз те хвърлих на земята, изложих те пред царете, за да те гледат. Ти омърси светилищата си чрез многото си беззакония, чрез неправедната си търговия; затова извадих огън изсред тебе, който те изяде, и те обърнах в пепел по земята пред очите на всички, които те гледат. Всички, които те познаваха между племената, се удивиха на тебе; ужас си станал, не ще те има до века“ (Йезек. 28.6-8, 16-19).",
      "Божествен огън от небето обхваща земята. Бушуващи стихии, пазени в недрата ѝ, са освободени. Даже и скалите са обхванати от огнените езици. Денят, които ще гори като пещ, е настъпил. Всичко се стопява в нажежената атмосфера (Великата борба, стр. 671, 672)."
    ]
  },
  {
    "day": "6 декември",
    "title": "САМО ЕДИН СПОМЕН ЗА ГРЕХА",
    "verse": "„Ето, и на праведния се въздава на земята - колко повече на нечестивия и на грешния!“ (Пр. 11:31).",
    "content": [
      "Нечестивите получават заслуженото си още на земята. Те ще бъдат плява. „И тоя ден, който иде, ще ги изгори, казва Господ на Силите“ (Мал. 4:1). Някои ще бъдат унищожени веднага, докато други ще страдат много дни, всеки според делата си. Върху Сатана ще се стоварят греховете на праведните, които той е съблазнявал да съгрешават. Наказанието му е далеч по-голямо от това на подстрекаваните от него. Пречистващите пламъци най-напред ще погълнат клоните - сатанинските последователи, и накрая - корена - самия Сатана (...) (Великата борба, стр. 673).",
      "Сатана и всички, които се радваха на неговия бунт, ще загинат (...) „защото още малко и нечестивият не ще го има вече; Да! прилежно ще изследваш мястото му, и не ще се намери“ (Пс. 37:10). „И ще бъдат, като че ли не са били“ (Авд. 16) (Копнежът на вековете, стр. 763).",
      "Божията справедливост е задоволена и светиите, и ангелите възкликват: „Амин!“.",
      "Докато земята е обгърната от огъня на Божия гняв, праведните обитават в безопасност в Божия град. Над онези, които са възкръснали при първото възкресение, втората смърт няма власт (Откр. 20:6). Докато за нечестивите Бог е пояждащ огън, то за праведните е слънце и щит (Пс. 34:11) (История на спасението, стр. 429).",
      "Огънят, който унищожава нечестивите, прочиства земята. Той няма да гори вечно, но ще престане, когато напълно унищожи греха. Всяка следа от проклятието над земята ще бъде премахната от пречистващия огън.",
      "Ще остане само едно напомняне - нашият Изкупител ще носи белезите на разпятието.",
      "Всичко, погубено от греха, е възстановено (...) Първоначалният Божи замисъл при сътворението на земята се изпълнява през вечността за изкупените. Праведните ще наследят земята. И ще живеят на нея до века (Пс. 37:29) (Великата борба, стр. 674)."
    ]
  },
  {
    "day": "7 декември",
    "title": "НИЕ ЩЕ ПРИНАДЛЕЖИМ КЪМ ЦАРСКОТО СЕМЕЙСТВО",
    "verse": "„Възлюбени, сега сме Божии чада и още не е станало явно какво ще бъдем; но знаем, че когато стане явно, ще бъдем подобни нему, защото ще Го видим, както е“ (1 Йоан. 3:2).",
    "content": [
      "Може ли някое професионално повишение да се сравни с честта да бъдем Божии синове, деца на Небесния Цар, членове на царското семейство? (...) Земните благородници умират и се връщат в пръстта, така и почитта, и вниманието, които им се отдават, са кратковременни. Но честта, идваща от Бога, е вечна. Да бъдем Божии наследници и сънаследници на Христос означава да придобием неизброими вечни богатства - ценности с такава стойност, че в сравнение с тях златото, среброто и скъпоценните камъни на земята изглеждат съвсем евтини (Ривю енд Хералд, 10 юни 1884).",
      "Приятелството с Отец и Исус облагородява и извисява човека, като го прави способен да споделя радостите на Небесния Отец. Прехраната, облеклото, жилището и богатството може би имат своята стойност, но връзката с Бога и отразяването на характера Му са безценни. Животът ни трябва да бъде скрит с Христос в Бога. И въпреки „че още не е станало явно какви ще бъдем, когато Христос, нашият живот се появи, ще бъдем подобни Нему, защото ще Го видим, както е“. Благородното достойнство на Христовия характер ще блести като слънце и лъчите, идващи от лицето Му, ще се отразяват върху онези, които са се очистили, както Той е чист. Привилегията да станем Божии чада е несравнимо по-скъпа от всичко, дори да изисква да пожертваме всичко, което притежаваме, включително и собствения си живот (Свидетелства към църквата. Т. 4, стр. 357).",
      "Когато Йоан в човешкото си естество видя Божията слава, падна като мъртъв, неспособен да издържи на гледката. Но когато Божиите чада се облекат в безсмъртие, те ще Го „видят, както е“. Ще стоят пред трона със заличени грехове. Те са споделили Исусовите страдания, работили са с Него по изпълнение на спасителния план и сега споделят радостта си от гледката на спасени души за Божието царство и хвалят Бога през цялата вечност (Свидетелства към църквата. Т. 9, стр. 285)."
    ]
  },
  {
    "day": "8 декември",
    "title": "УДОВЛЕТВОРЕНИЕ В ТРУДА",
    "verse": "„Отец Ми работи досега - и Аз работя“ (Йоан 5:17).",
    "content": [
      "Небето е място на активна дейност, и все пак за уморените и обременените, за тези, които са се подвизавали в доброто войнстване на вярата, то ще бъде една славна почивка. Младостта и силата на безсмъртието ще бъдат на тяхно разположение, а грехът и Сатана няма да изтощават повече моралните им сили. За тези енергични работници състоянието на бездействие би превърнало рая в ад (Великата борба, стр. 354).",
      "На едемските обитатели бе поверена градината. Техните занимания не бяха изтощителни, но приятни и укрепващи. Господ определи труда за благословение на човека, ангажирайки ума, укрепвайки тялото и развивайки способностите му. В духовната и физическата дейност Адам намираше огромно удоволствие.",
      "Тези, които считат труда за проклятие, причиняващо изтощение и болка, подхранват един неправилен възглед. Често богатите гледат с презрение на работническата класа, но именно трудът е Божият дар и благословение. Какво са богатствата на най-богатия човек в сравнение с наследството на Адам? И все пак Адам не живееше бездейно. Бог, като най-добре преценяващ кое е за наше добро, определи труда като средство за постоянна изява на творческите заложби у човека. Истинско удовлетворение от живота постигат мъже и жени, които се трудят (Патриарси и пророци, стр. 50).",
      "На небето постоянно ще се върши работа. Там няма да стоим бездейни. „Отец Ми работи досега - и Аз работя“ - казва Христос. Не можем да си представим, когато дойде окончателния триумф и бъдем преобразени, възкръснали в блаженство, какви разнообразни дейности ще вършим (Ривю енд Хералд, 17 май 1898).",
      "Бог заявява, че всички ще работим. Товарните животни, помагащи на човека, отговарят на предназначението за тяхното сътворение. Сам Бог постоянно работи. Ангелите също работят като Божии помощници на човека. Тези, на които погледът е обърнат към небето, за да почиват, ще бъдат разочаровани. Небето не е място, където да се проявява леност. Там няма да съществува умора. Верните служители ще извършват своята работа с радост за своя Господ (Съвети към учителите, стр. 532)."
    ]
  },
  {
    "day": "9 декември",
    "title": "НОВОТО НЕБЕ И НОВАТА ЗЕМЯ",
    "verse": "„Прочее, понеже всичко това ще се стопи, какви трябва да сте вие в свято живеене и в благочестие, като очаквате и ожидате дохождането на Божия ден, поради който небето възпламенено ще се стопи и стихиите нажежени ще се разложат! А според обещанието Му очакваме ново небе и нова земя, в която да живее правда“ (2 Петр. 3:11-13).",
    "content": [
      "Стъпките на нечестивите никога няма да осквернят новата земя. Огън от Бога, падащ от небето, обгръщащ всеки корен и клонче, ще ги погълне. Сатана е коренът и неговите деца са клоните (Ранни писания, стр. 52).",
      "Пречистващ огън от небето ще ликвидира всички последици от заразата на греха. Разрушени, нащърбени планини ще се стопят нажежени, в атмосферата също всичко ще бъде разградено. Когато нашето наследство се открие пред нас славно и чудесно - ще наследим една напълно нова земя (Ранни писания, стр. 54).",
      "„И видях нова земя и ново небе, защото първото небе и първата земя преминаха“ (Откр. 21:1). Огънят, унищожаващ нечестивите, пречиства земята. Всяка следа от проклятие е ликвидирана напълно. Това не е вечен огън в ада, но огън с вечни последици за греха (Великата борба, стр. 674).",
      "На новата земя няма море, което да разделя приятели. В миналото много хора, обичащи и служещи на Бога, са били завързвани с вериги в галерите и принуждавани да изпълняват волята на жестоки хора. Очите на Господа са следели със състрадание и болка техните мъчения. Нито буйни потоци, нито поглъщащи океански бездни или бурни морски вълни ще смущават мира на новата земя (Адвентен библейски коментар. Т. 7, стр. 988).",
      "Нека всичко красиво в земния ни дом - кристално бистрата река и зелените поля, шепотът на полъха в клоните на дърветата и ромонът на изворчетата ни напомня за блестящия град и жителите му с бели дрехи в нашия небесен дом - този свят на красота и хармония, който никой художник не би могъл да нарисува, нито език - да опише. „Око не е видяло и ухо не е чуло, нито на човешки ум е дохождало това, което Бог е приготвил за тия, които го любят“ (Ривю енд Хералд, 11 юли 1882)."
    ]
  },
  {
    "day": "10 декември",
    "title": "НИКОГА ПОВЕЧЕ СМЪРТ",
    "verse": "„Той ще обърше всяка сълза от очите им и смърт не ще име вече; нито ще има вече жалеене, ни плач, ни болка; първото премина“ (Откр. 21:4).",
    "content": [
      "При влизането ни в Божието царство, където ще прекараме вечността, изпитанията, трудностите и несигурните ситуации ще бъдат забравени (Вярата, чрез която живея, стр. 371)",
      "В дома на изкупените няма да има и следа от сълзи, погребения и траур. „И жителят няма да рече: болен съм; на людете, които живеят в него, ще се прости беззаконието им“ (Исая 33:24). Мощна вълна на щастие ще залива обитателите на вечността (...)",
      "Нека се опитваме да размишляваме за благословеното бъдеще. Нека погледът на вярата ни да проникне през всеки облак на тъмнина, за да зърнем Този, който проля кръвта Си за греховете на света. Той е отворил райските двери пред всички, които Го приемат и Му се доверяват, като щедро ги дарява със сила, за да бъдат синове и дъщери на Бога. Нека възприемаме трудностите и проблемите, които ежедневно ни нараняват, като уроци за това как не трябва да се отчайваме по пътя на нашето високо призвание. Нека мисълта за Исусовото скорошно идване да сгрява и окуражава нашите сърца (...)",
      "Ние сме странници. Този, който така силно ни обича, не само изработи спасение за нас, но създаде и град. Новият Йерусалим е столицата на спасените. В Божия град няма да има опечалени, няма да има скърбящи, няма да се чуе погребална песен за разбита надежда и погребани чувства за никое човешко сърце. Скоро одеждите на опечалените ще бъдат заменени със сватбени премени. Скоро ще бъдем свидетели на коронацията на нашия Цар. Тези, които живеят скрити в Христос, тези, които на тази земя се подвизават в доброто воинстване на вярата, ще блестят, отразявайки славата на Изкупителя в Божието царство.",
      "Не след дълго ще видим Този, в Който е фокусирана надеждата ни за вечността. И в Неговото присъствие всяко дело и всяко страдание в този свят ще бъдат унищожени (...) Погледнете нагоре, повдигнете очите си и нека вярата ви расте. Нека тя да ви води по тесния път до портите на Божия град и да ви въведе в обещаното щастливо бъдеще на слава, за което бяхте изкупени (Свидетелства към църквата. Т. 9, стр. 286-288)."
    ]
  },
  {
    "day": "11 декември",
    "title": "НАСЛЕДСТВОТО НА СПАСЕНИТЕ",
    "verse": "„И Моите люде ще обитават в мирно заселища, в утвърдени жилища и в тихи успокоителни места“ (Исая 32:18).",
    "content": [
      "В Библията наследството на спасените е наречено „отечество“ (Евр. 11:14-16). Там небесният Пастир води стадото Си при извори на жива вода. Дървото на живота дава плодовете си всеки месец, а листата му ще служат за изцеление на народите. Там вечно течащите потоци са бистри като кристал, а люлеещи се дървета край тях хвърлят сенките си над пътищата, приготвени за изкупените на Господа. Там ширналите се долини преливат в красиви хълмове, а Божиите планини издигат величествените си върхове. По тези мирни равнини, край живите реки Божият народ, толкова дълго странствал и скитал, ще намери своята родина (...)",
      "Там „пустото и безводното място ще се развеселят и пустинята ще се възрадва и ще цъфне като крем“. „Вместо драка ще израсте елха, вместо трън ще израсте мирта“. „Вълкът ще живее с агнето, рисът ще си почива с ярето (...) и малко дете ще ги води (...) Те няма да повреждат, нито да погубват в цялата Ми свята планина“ - казва Господ (Исая 35:1; 55:13; 11:6,9) (Великата борба, стр. 675, 676). Там човекът ще бъде възстановен до своето предишно състояние; ще възвърне могъществото си над природния свят и всичко живо ще познае в него своя господар (Великата борба, стр. 675, 676).",
      "В тази небесна атмосфера няма да съществува болка. Няма да има повече нито сълзи, нито погребални процесии, нито някакви белези на печал. „Смърт не ще има вече; нито ще има вече жалеене, ни плач (...) първото премина“ (Откр. 21:4). „И жителят няма да рече: болен съм; на людете, които живеят в него, ще се прости беззаконието им“ (Исая 33:24) (Великата борба, стр. 676). Тогава ще настъпи едемският живот като живот в градината и полето. „Те ще построят къщи и ще живеят в тях; ще насадят лозя и ще ядат плодовете им. Няма те да построят, а друг да живее там; няма те да насадят, а друг да яде; защото дните на Моите люде ще бъдат като дните на дърво и избраните Ми за дълго ще се наслаждават на делото на ръцете си“ (Исая 65:21,22) (Възпитание, стр. 303, 304)."
    ]
  },
  {
    "day": "12 декември",
    "title": "ЕДЕМСКАТА ГРАДИНА - ВЪЗСТАНОВЕНА",
    "verse": "„На този, който победи, ще дам да яде от дървото на живота, което е всред Божия рай“ (Откр. 2:7).",
    "content": [
      "Едемската градина за дълго време след грехопадението остана на земята. Падналата раса имаше възможност да съзерцава отдалеч дома на невинността, сега вече зорко пазен от Божиите ангели. Там Адам идваше със своите синове, за да се поклони и да слави Бога, защото Божията слава струеше от Едем. Там те подновяваха своя обет на вярност към закона, чието потъпкване бе причинило прогонването им. Когато вълната на порочността заля целия свят и злонамереността на хората определи присъдата им - унищожение чрез всемирен потоп - ръката, която бе сътворила Едем, го отне от земята. Но в последното възстановяване, когато ще има „ново небе и нова земя“ (Откр. 21:1), Едем ще блесне с още по-славна красота.",
      "Пазещите Божиите заповеди ще вдишват безсмъртна атмосфера под дървото на живота. През цялата вечност жителите на непадналите светове ще се радват на тази градина - образец на прецизност на Божията творческа мощ при сътворението, недокосната от покварата на греха - пример за това, че когато земята бъде възстановена отново за човечеството, ще бъде напълно изпълнен славния план на Твореца (Патриарси и пророци, стр. 62). Първоначалното владение на Адам е възстановено. Възхитен от радост той гледа същите дървета, чиито плодове беше брал в дните на своята невинност и щастие. Вижда отгледаните от собствените му ръце лозя, същите цветя, за които обичаше да се грижи. Умът му схваща реалността на гледката; разбира, че наистина Едем е възстановен, много по-прекрасен сега, отколкото когато беше изпъден от него (Великата борба, стр. 648).",
      "Допуснати отново до дървото на живота в изгубения от толкова дълго време рай, изкупените ще растат, докато достигнат височината на човешката раса в първоначалната ѝ слава. И последните останали следи от проклятието на греха ще бъдат изличени, а верните на Христос ще се явят в красотата на Господа, нашия Бог, отразяващи в душа и тяло съвършения образ на своя Господ. О, удивително изкупление, за което е говорено толкова много, на което са възлагани такива надежди, съзерцавано с такова жадно очакване, но никога неразбрано напълно! (Великата борба, стр. 645)."
    ]
  },
  {
    "day": "13 декември",
    "title": "СЛАВАТА НА ВЕЧНИЯ СВЯТ",
    "verse": "„Ще ми изявиш пътя на живота; пред Твоето присъствие има пълнота от радост, отдясно на Теб - винаги веселие“ (Пс. 16:11).",
    "content": [
      "Славата на вечния свят ми бе разкрита и със сигурност мога да кажа, че небето заслужава всички усилия на човешката воля. Би трябвало целта на живота да е подготовката за общуване с изкупените, със святите ангели и със Спасителя. Дори ако само за миг зърнем небесния град, не бихме пожелали повече да живеем на земята. На нея има красиви пейзажи и аз се наслаждавам на тези късчета природна прелест; те ми напомнят за Създателя, но знам, че ако обичам Бога и спазвам заповедите Му, ме очаква несравнима красота, мир и радост (Вярата, чрез която живея, стр. 364).",
      "Тази земя (...) пречистена чрез огън (...) ще бъде много по-красива. Тучната зелена трева никога няма да изсъхва; розите, лилиите и всички цветя няма да повяхват и да губят свежата си красота. Величествени дървета, незасегнати от деформации, ще се извисяват в чистия простор. Под клоните им ще се разхожда всяващият ужас днес лъв, но вече кротък и безобиден, а до него ще припка агне.",
      "Светиите с бляскави корони и златни арфи ще възпяват изкупителната Божия любов. Миналите им изпитания и страдания са забравени сред величието на новата земя (Младежки наставник, октомври 1852).",
      "Нека всичко красиво в земния ни дом ни напомня за кристално чистата река, за зелените поля, шумолещите от вятъра дървета и бълбукащи извори, блестящия град и певците в бели одежди на небесния ни дом - свят на красота, неописуема нито за четката на художник, нито за перото на поет (Моят живот днес, стр. 175). Нека вашето въображение рисува картини от дома на спасените и помнете, че картините на вечността ще бъдат много по-грандиозни от всичко, което вашето въображение може да си представи (Пътят към Христос, стр. 86).",
      "Човешкият език е неспособен да опише наградата на праведните. Тя ще бъде оценена единствено от тези, за които е предназначена (История на спасението, стр. 431)."
    ]
  },
  {
    "day": "14 декември",
    "title": "У ДОМА - В НОВИЯ ЙЕРУСАЛИМ",
    "verse": "„Но веселете се и радвайте се винаги в онова, което създавам; защото, ето, създавам Йерусалим за радост, и людете му за веселие“ (Исая 65:18).",
    "content": [
      "Там е новият Йерусалим, столица на прославената нова земя, „славен венец в ръката на Господна“ (Исая 62:3) (...) „Божествена слава светеше, както свети някой много скъпоценен камък, като яспис, прозрачен като кристал“ (...) „И народите ще ходят по Неговата светлина; земните царе ще донасят в него славните си неща“ (Откр. 21:11,24). Господ казва: „Аз ще се радвам на Йерусалим и ще се веселя за людете Си“ (Исая 65:19).",
      "В Божия град „нощ не ще има“. Никой няма да има нужда от почивка, нито пък ще иска да почива. Никой няма да се уморява да върши Божията воля и да принася хваление на името Му. Винаги ще чувстваме свежестта на утрото и то никога няма да свърши. „И не ще имат нужда от светене на светило или от слънчева светлина, защото Господ Бог ги осветява“ (Откр. 22:5). Светлината на слънцето ще бъде засенчена от блясък, който не е болезнено ослепителен, но неизмеримо надминава светлината на обедното слънце. Славата на Бога и на Агнето залива Светия град с никога неотслабваща светлина. Изкупените ще ходят в славата на вечния ден.",
      "„И храм не видях в него, защото неговият храм е Господ Бог Всемогъщият и Агнето“ (Откр. 21:22). Божият народ има привилегията да общува свободно с Отец и със Сина (...) „сега виждаме (...) неясно като в огледало (...)“ (1 Кор. 13:12). Гледаме Божия образ отразен като в огледало в делата на природата и в отношенията на Бога с човеците: но тогава ще го виждаме лице в лице, без забулващ воал помежду ни. Ще стоим в Неговото присъствие и ще гледаме славата Му (Великата борба, стр. 676, 677).",
      "Там ще познаем, както сме били познати. Любовта и съчувствието, вложени от Бога в сърцата ни, ще намерят чудна изява. Чистите взаимоотношения със святи същества - ангели и светии от всички векове - ще свържат в топло общение цялото семейство на небето и земята - това ще бъде най-приятното преживяване в новия свят (Възпитание, стр. 306)."
    ]
  },
  {
    "day": "15 декември",
    "title": "ВЕЧНОТО НАСЛЕДСТВО",
    "verse": "„Като благодарите на Отца, Който ни удостои да участваме в наследството на светиите в светлината“ (Кол. 1:12).",
    "content": [
      "Откупът е платен и за всекиго е възможно да дойде при Бога и да получи вечността чрез живот на послушание. Колко е тъжно, че хората обръщат гръб на благословенията както в този, така и във вечния живот, за да водят съществувание на постоянно задоволяване на гордостта, самолюбието и суетата; те ще видят изгубените благословения, които можеха да имат в този и в живота, който предстои. Колкото и невероятно да изглежда, те пренебрегват изключителната възможност да общуват с Бога като Негови деца, като изгубват и привилегията да бъдат равни на ангелите.",
      "Творецът на всички светове предлага такава любов на тези, които вярват в Неговия Единороден Син и го приемат като свой личен Спасител, каквато любов изпитва към Своя Син. Дори и сега небесната съкровищница е отворена широко за нас. Бог копнее да се радваме на всички дарове, предназначени за нашето облагородяване и израстване. Всичко това Той прави, за да можем да станем годни за живот в небесните дворове.",
      "Но Сатана се бори за човешките души.  Той прави всичко възможно, за да не могат хората да предвкусят щастието и вечната слава, определени за изкупените.",
      "Тези, които приемат Христос като свой Спасител, имат обещание както за сегашния живот, така и за бъдещия.  И най-малкият Христов последовател може да наследи вечното наследство. Всеки може да участва в получаването на небесен подарък, ако дойде при своя Бог, за да го получи, преди да приключи това благодатно време. Приеми по-добро наследство! Положи усилие твоят път да бъде белязан с високата оценка на привилегията да бъдеш призован да следваш Исус Христос (Принципи на християнското възпитание, стр. 234, 235)."
    ]
  },
  {
    "day": "16 декември",
    "title": "ТРИУМФИРАЩАТА ЦЪРКВА",
    "verse": "„И видях нещо като стъклено море, размесено с огън, и че тия, които бяха победили звяра и образа му, и числото на името му, стояха при стъкленото море, държейки Божии арфи“ (Откр. 15:2).",
    "content": [
      "Сега църквата воюва. Срещу нея се противопоставя светът, потънал в тъмнина и отдаден на идолопоклонство. Но идва денят, когато битката ще бъде спечелена с победа. Божията воля ще възтържествува над земята, както тържествува на небето. Спасените ще познават не друг закон, а закона на Небето. Всички ще са щастливи, сплотени в едно небесно семейство, облечени в одежда на благодарност и хваление - дрехата на Христовата праведност. Цялата природа, в нейната превъзходна миловидност, ще отразява почитта си към Бога с хваление и благодарност. Светът ще бъде окъпан в небесна светлина. Лунната светлина ще бъде така ярка, както слънчевата, която, от своя страна, ще бъде седемкратно по-ярка от сегашната. Годините ще преминават в задоволство. Над тази сцена утринните звезди ще пеят заедно и всички Божии синове ще възклицават от радост, докато Бог и Христос прогласяват: „Не ще има повече грях, ни смърт“.",
      "Ангелите, заедно с онези, които са приели страданията за Исус за особена привилегия, ще хвърлят короните си в краката на Изкупителя, възкликвайки: „Достойно е Агнето, което е било заклано, да приеме сила и богатство, премъдрост и могъщество, почит, слава и благословение.  На Този, Който седи на престола, и на Агнето да бъде благословение и почит, слава и господство до вечни векове“ (Откр. 5:12,13).",
      "Изкупените с вълнение и радост приветстват всеки, който ги е водил по пътя им до Бога. Тяхното общо спонтанно хваление към Този, Който умря за човечеството, за да му подари живот, съизмерим с Божия. Сега, когато конфликтът е приключил и всички страдания са забравени, викове на победа изпълват цялото небе, щом изкупените заобиколят Божия трон. Всички ще бъдат изпълнени с радост и ще приветстват Бога с възклицание: „Достойно е Агнето, което беше заклано“ (Здравно служене, стр. 504-507)."
    ]
  },
  {
    "day": "17 декември",
    "title": "НЕОЧАКВАНАТА НАГРАДА",
    "verse": "„Понеже знаете, че всеки слуга или свободен ще получи от Господа същото добро, каквото върши“ (Ефес. 6:8).",
    "content": [
      "Често в живота работата ни за Бога изглежда безплодна, усилията ни да правим добро може да са сериозни и упорити, но все пак да не бъдем свидетели на резултатите. В такъв случай старанието ни би изглеждало напразно. Но Спасителят ни уверява, че нашата работа се забелязва в небето и наградата ни е осигурена. (Свидетелства към църквата. Т. 6, стр. 305).",
      "Бедната вдовица, която пусна своите последни две драхми в Божията съкровищница, едва ли си даваше сметка какво извършва. Нейният пример на себепожертвувателност е въздействал на хиляди сърца по целия свят през всички времена. Бедни и богати са били трогнати от делото ѝ и са принасяли дарове в Божията съкровищница. Множества са били благословени от несебелюбивия ѝ пример за насърчаване на мисионското дело, за изграждане на болници, за задоволяване нуждите на бедните и за проповядване на евангелието на нещастните. Всичко това тя ще осъзнае в Господния ден. Така ще бъде и с Мария [Магдалена] - вдъхновила мнозина да служат с любов на Бога чрез своя дар - алабастровия съд (Свидетелства към църквата. Т. 6, стр. 310).",
      "„Истина ви казвам - заявява Христос - където и да се проповядва това евангелие, ще се споменава и това, що е сторила, за нейно възпоменание“.  С поглед, устремен към бъдещето, Исус видя евангелието, разпространявано по целия свят, а едновременно с него и спонтанното и чистосърдечно дело на Мария. Царства щяха да се издигат и падат, имена на монарси и завоеватели щяха да изгряват и потъват в забрава, но постъпката на Мария остава безсмъртна на страниците на свещената история. До края на времето счупеният алабастров съд ще разказва историята за изобилната Божия любов към падналата раса (Копнежът на вековете, стр. 563).",
      "Всеки порив към доброто и желание за служене на Бога под влиянието на Светия Дух се отбелязва в небесните книги и в съдния ден всеки един, отдал себе си като инструмент за работа чрез Духа, ще види плода на своя живот (Свидетелства към църквата. Т. 6, стр. 310)."
    ]
  },
  {
    "day": "18 декември",
    "title": "ЗАНИМАНИЯТА НА НОВАТА ЗЕМЯ",
    "verse": "„Те ще построят къщи и ще живеят в тях; ще насадят лозя и ще ядат плода им. Няма те да построят, а друг да живее там; няма те да насадят, а друг да яде; защото дните на Моите люде ще бъдат като дните на дърво, и избраните Ми за дълго ще се наслаждават в делото на ръцете си“ (Исая 65:21,22).",
    "content": [
      "Едва ли бихме могли да предполагаме, че когато времето на финалния триумф на правдата настъпи, ще ни донесе безделно, безоблачно и лениво съществуване (Ривю енд Хералд, 17 май 1898).",
      "В новата земя изкупените ще вкусят от удовлетвореността и задоволството от дейност като тази на Адам и Ева в зората на човешката история. В Едем животът, който живееха, беше живот в градината и полето. „Те ще построят къщи и ще живеят в тях,; ще насадят лозя и ще ядат плода им. Няма те да построят, а друг да живее там, няма те да насадят, а друг да яде, защото дните на моите люде ще бъдат като дните на дърво, и избраните Ми за дълго ще се наслаждават в делото на ръцете си“ (Исая 5:21,22) (Пророци и царе, стр. 730, 731).",
      "Видях великолепни къщи, обвити в сребърно сияние, поддържани от четири колони, покрити с превъзходни брилянти. Те щяха да се населяват от светиите. Във всяка една имаше златна полица. Видях как много светии влизат в домовете си и поставят короните си върху полицата, а после излизат по полетата и градините, за да се занимават с земята. Но дейността им съвсем не наподобяваше нашата в днешно време. Ярка светлина ще сияе около тях и те непрестанно ще хвалят Бога (Ранни писания, стр. 18).",
      "Всяка дарба ще бъде развита и способностите ще се увеличават. Постиженията на знанието няма да уморяват ума, нито ще изтощават силите. Ще се изпълняват и най-големите начинания, ще се осъществяват и най-възвишените стремежи, ще се постигат най-висшите амбиции. И все пак постоянно ще възникват все нови и нови височини за изкачване, ще се явяват все нови и нови чудеса за възхищение, нови истини за разбиране, нови предмети, които да развиват все повече и повече възможностите на ума, душата и тялото (Великата борба, стр. 677)."
    ]
  },
  {
    "day": "19 декември",
    "title": "НЕСРАВНИМА МУЗИКА",
    "verse": "„Изкупените от Господа ще се върнат и ще дойдат с възклицание в Сион; вечно веселие ще бъде на главата им; ще придобият радост и веселие, а скръб и въздишане ще побягнат“ (Исая 35:10).",
    "content": [
      "Музика и песни ще огласят новата земя, несравнимо по-прекрасни от тези, които някога е долавял човешкият слух.",
      "„Певците и свирачите ще бъдат там“. „Ще въздигнат глас на хваление към Господа“. „Защото Той успокои Сион“.  „Той ще превърне пустотата му в Едемска градина и пустинята в рай; радост, щастие и благодарение ще се вплитат в красиви мелодии“ (Възпитание, стр. 307).",
      "Беше ми показан съвършения небесен ред, наред с това бях очарована от носещата се чудесна музика. След като видението свърши, пеенето на земята ми изглеждаше грубо и нехармонично. Бях видяла компанията на ангели, всеки от тях свирещ със златна арфа. В края на всяка арфа имаше някакъв инструмент, който служеше за настройване на арфата. Пръстите им не се плъзгаха по струните небрежно, но при докосването на отделна струна се разнасяше различен звук. Един от ангелите ръководеше изпълнението, като пръв докосваше арфата и даваше тон, после другите се присъединяваха в изпълнение на богата и свършена небесна музика. Не би могло да се опише божествената хармония, която се излъчваше от лицата на изпълнителите, отразяващи образа на Исус, сияещи от слава (Свидетелства към църквата. Т. 1, стр. 146).",
      "Каква ли песен ще се подеме, когато изкупените на Господа се срещнат и получат своята награда - вечния живот. Цялото небе ще бъде изпълнено богато с музика и с песни на прослава към Агнето. Спасени, всеки един спасен в царството на славата! Това е живот, съизмерим с живота на Бога. Това е наградата (Адвентен библейски коментар. Т. 7, стр. 982).",
      "Думите са неспособни да опишат великолепието на небето. Когато сцената се издигна пред мен, бях обхваната от удивление. Заведена далеч, изненадана от великолепие и превъзходна слава, оставих перото и възкликнах: „О, колко съвършена и необхватна е любовта Ти, Господи!“. Най-богатият и възвишен език не може да опише славата на Небето и необятната дълбочина на Спасителната любов (Ранни писания, стр. 289)."
    ]
  },
  {
    "day": "20 декември",
    "title": "НА НАШИЯ СПАСИТЕЛ - НАЙ-ГОЛЯМА ПОЧЕСТ",
    "verse": "„И ако Го попита някой: Какви са тия рани между мишците ти?, ще отговори: Това са раните, които Ми нанесоха в дома на приятелите Ми“ (Зах. 13:6).",
    "content": [
      "„И видях ново небе и нова земя; защото първото небе и първата земя преминаха“ (Откр. 21:1). Огънят, поглъщащ безбожните, очиства земята. Всяка следа от проклятието е заличена (...)",
      "Само един спомен остава - нашият Изкупител ще носи вечно белезите на Своето разпятие. Наранената Му глава, ребрата, ръцете и нозете Му пазят единствените белези от жестокото дело на греха. Пророкът, гледайки Христос в Неговата слава, казва: „Лъчи се издаваха от страната Му; и там бе скривалището на силата Му“ (Авак. 3:4). В прободеното тяло, откъдето изтече кървавата струя, примирила човека с Бога, се намира славата на Спасителя, там е „скривалището на силата Му“ (...) А белезите на Христовото смирение са Неговата най-висша почит; през вечните векове раните от Голгота ще бъдат израз на прославата за Него и на Неговата мощ (Великата борба, стр. 674).",
      "Христовият кръст ще бъде науката и песента на изкупените през цялата вечност. В прославения Христос ще виждат разпнатия Христос. Никога няма да се забрави, че Този, Чиято мощ сътвори и поддържа неизброимите светове в обширните космически пространства, възлюбеният на Бога, Величието на небето, Този, Комуто херувими и серафими се покланят с радост, смири Себе Си и се унижи, за да въздигне и възвиси падналия човек. Че Той понесе вината и позора на греха, както и мъката от това - Отец да скрие лицето Си от Него. Докато окаяността на един загубен свят съкруши сърцето Му и смаза живота Му на Голготския кръст, Творецът на всички векове, върховният Съдия на човешката участ, лишил се от славата Си и унижил се толкова много от любов към човека, винаги ще възбужда удивлението и възхищението на вселената. Когато изкупените от всички народи погледнат Изкупителя си и видят вечната слава на Отец да блести на лицето Му; когато погледнат към Неговия престол, пребъдващ от вечност към вечност, и знаят, че царството Му няма да има край, ще избухнат във възторжена песен: „Достойно, достойно е Агнето, Което е било заклано и ни е изкупило за Бога със собствената Си скъпоценна кръв!“ (Великата борба, стр. 651, 652)."
    ]
  },
  {
    "day": "21 декември",
    "title": "УЧИЛИЩЕТО НА ВЕЧНОСТТА",
    "verse": "„Ето, скинията на Бога е с човеците; Той ще обитава с тях; те ще бъдат Негови люде; и сам Бог, техен Бог, ще бъде с тях“ (Откр. 21:3).",
    "content": [
      "Между училището, установено в Едем в началото, и училището на вечността, стои човешката история - историята на падението, Божествената жертва, за да достигне до пълната победа над греха и смъртта. Първото училище в Едем се различава съществено от училището на вечността. Дървото за познаване на доброто и злото няма да принася плодове, които да бъдат за изкушение. Всеки характер е проверен в изпитания и е издържал изпита. Никой повече не е податлив на силата на злото. Възстановен в Неговото присъствие, човекът отново ще започне да се учи от Него (Възпитание, стр. 301, 302).",
      "Животът ни тук, на земята, е подготовка за живота през вечността. Обучението ни, започнало сега, ще продължи да се задълбочава безкрайно (Здравно служене, стр. 466).",
      "Всеки добър принцип и научена истина ще дадат своя принос и в небесното училище. Както Исус ходеше и говореше с учениците Си по време на Своята мисия на земята, така ще ни учи и през вечността, като ни води край потоците на реката на живота и ни разкрива истини, които в настоящето ни изглеждат като дълбоки тайни поради ограничеността на белязания ни от греха човешки мозък (Съвети към учителите, стр. 208, 209).",
      "Историята за зараждането на греха, всички негови плодове, истината, която победи измамата - всичко това ще ни бъде открито. Булото, което разделя видимото от невидимото, ще бъде смъкнато и пред погледа ни ще се открият чудесни неща (Възпитание, стр. 304).",
      "Всяка дарба ще бъде развита, способностите ще се увеличават. Постиженията на знанието няма да уморяват ума, нито ще изтощават силите. Ще се провеждат и най-големите начинания, ще се осъществяват и най-възвишените стремежи, ще се постигат най-висшите амбиции. И все пак постоянно ще възникват все нови и нови височини за изкачване, ще се явяват все нови и нови чудеса за възхищение, нови истини за разбиране, нови предмети, които да развиват все повече и повече възможностите на ума, душата и тялото (Великата борба, стр. 677)."
    ]
  },
  {
    "day": "22 декември",
    "title": "ИСУС ЩЕ БЪДЕ НАШИЯТ УЧИТЕЛ",
    "verse": "„Затова людете Ми ще познаят Моето име; затова ще познаят в оня ден, че Аз съм, Който говоря, ето, Аз“ (Исая 52:6).",
    "content": [
      "Възстановен в Неговото присъствие, човекът ще има отново възможността да общува лично с Бога (Възпитание, стр. 302).",
      "Ще има възможността да преоткрие красотата и славата на природата, да намери и отговора на въпроса: Какво е Исус за нас и какво сме ние за Него? Всичко това ще ни бъде открито лично от Спасителя, без върху нас да тегне повече човешката ограниченост (Знамения на времето, 162).",
      "Край реката на живота Исус ще ни запознае със силите, поддържащи всемира, с умението си на велик художник да оцветява цветята, с грижите на Отец да разпредели всеки един светлинен лъч. Трогнати от великата Му любов, ангели и изкупени ще пеят хвалебствени песни (Моят живот днес, стр. 361).",
      "Важна част от обучението ни ще заема историята на грехопадението, резултатите от плодовете му и истината, която без да бъде омърсена се противопостави и победи греха - всичко това ще бъде представено. Булото, което досега е разделяло видимия от невидимия свят, ще бъде вдигнато. Чудни неща ще бъдат открити (Възпитание, стр. 304).",
      "Изкупените с неизказана радост ще открият един нов свят на радост, мъдрост и познание за Бога и за непадналите светове. С течение на вековете все повече и повече откровения и дарове ще получаваме от „Този, Който, според действащата в нас сила, може да направи несравнимо повече, отколкото искаме или мислим“ (Ефес. 3:20) (Възпитание, стр. 307).",
      "Обучението, което можем да получим тук, на земята, за да познаем Бога, ще ни направи способни да живеем с Него. Това е основата, на която ще се гради и нашето бъдещо усъвършенстване (Моят живот днес, стр. 361)."
    ]
  },
  {
    "day": "23 декември",
    "title": "НАШЕТО ОБУЧЕНИЕ ПРЕЗ ВЕЧНОСТТА",
    "verse": "„За да показва през идните векове премногото богатство на Своята благодат чрез добрината Си към нас в Христа Исуса“ (Ефес. 2:7).",
    "content": [
      "Науката на изкуплението е науката на науките; тя е обект на познание и изучаване от ангели и непаднали светове; тя е тази, „която се пази в тайна от вечни векове“ и ще занимава умовете на изкупените през цялата вечност. Спасението е наука, чието изучаване несравнимо облагородява умствените и духовни сили.",
      "Темата на изкуплението е тази, в която и ангелите желаят да надникнат; тя ще бъде науката и песента на изкупените през безкрайната вечност. Не е ли достойна за изучаване с най-голямо внимание и сега?",
      "Темата за Исусовото въплъщение, жертва и посредничество ще привлече вниманието на старателния ученик за дълго време и дълбокото проникновение в нея ще накара праведния да възкликне удивен: „Велика е Божията тайна!“.",
      "През вечността ще открием какво богатство са били познанията ни, получени още на земята. Темите на изкуплението ще стимулират и сърцата, умовете и езика на изкупените през вечните векове. Те ще бъдат като основа за разбиране на истините, които Исус копнеше да сподели с учениците, но за които те нямаха необходимата вяра. Изкупените ще откриват все нови и нови аспекти на Божието съвършенство в присъствието на Исусовата слава. През безкрайните векове изпълненото с вяра домочадие ще се рови в Неговата съкровищница, като открива „нови и стари неща“ (Моят живот днес, стр. 360).",
      "Ако беше възможно за нас да проникнем напълно в Божията същност и в Неговата истина, щеше да настъпи момент, от който насетне нямаше да има повече открития, развитие, духовно обновяване. За щастие, Бог е неизчерпаем в мъдрост, доброта и сила, затова и ние вечно ще бъдем изследователи, ученици и откриватели (Знамения на времето, 25 април 1906)."
    ]
  },
  {
    "day": "24 декември",
    "title": "НЕИЗЧЕРПАЕМИ ТЕМИ",
    "verse": "„За това спасение претърсиха и изследваха пророците, които пророкуваха за благодатта, която бе назначена за вас; като издирваха кое или какво време посочваше Христовия Дух, който беше в тях, когато предизвестяваше Христовите страдания, и след това славата, в което и самите ангели желаят да надникнат“ (1 Петр. 1:10-12).",
    "content": [
      "През земния си живот можем само да започнем да разбираме удивителната тема на изкуплението.  С нашите ограничени умствени способности, колкото и задълбочено да разсъждаваме върху проблеми като: позора и славата, живота и смъртта, правдата и милостта, които се срещнаха на Кръста, колкото и да напрягаме ума си, няма да ги схванем напълно. Сега дължината и широчината, дълбочината и височината на изкупителната Божия любов се разбират неясно. Изкупителният план няма да бъде напълно разбран даже когато изкупените ще виждат, както са били видени, и ще познаят, както са били познати. Но през вечните векове, пред удивения им и възхитен ум ще се разкриват постоянно нови и по-нови истини. Макар мъките, скърбите и изкушенията на земята да са свършили и причината за тях да е отстранена, Божиите чада винаги ще имат разумно разбиране за цената на спасението си.",
      "Тайната на Кръста обяснява всички други тайни. В светлината, която струи от Голгота, Божиите качества, които са ни изпълвали със страх и благоговение, изглеждат красиви и привлекателни. Виждат се милост, нежност и бащинска любов, примесени със святост, справедливост и сила. Чрез славата на Божия престол, велик и превъзвишен, виждаме характера Му в милостивите откровения и разбираме, както никога по-рано, значението на скъпото име: „Татко наш!“.",
      "Ще се разбере, че Този, Който е безкраен в мъдрост, не би могъл да измисли някакъв друг план за нашето спасение, освен да пожертва Своя Син. Наградата за тази жертва е радостта от това Бог да види земята населена с изкупени същества - святи, щастливи и безсмъртни. Резултатът от борбата на нашия Спасител със силите на мрака е радостта на изкупените, отекваща през вековете за прослава на Бога. А стойността на всяка душа е толкова висока, че Отец е възмезден и доволен от платената цена. А и Христос е удовлетворен, като гледа плодовете на Своята велика жертва (Великата борба, стр. 651, 652).",
      "През цялата вечност изкупеното множество ще е в присъствието на Неговата слава (Духът на пророчеството. Т. 3, стр. 261)"
    ]
  },
  {
    "day": "25 декември",
    "title": "ВСЕЛЕНАТА - ПОЛЕ ЗА НАШИТЕ ИЗСЛЕДВАНИЯ",
    "verse": "„Колко са многовидни Твоите дела, Господи! С мъдрост си направил всичките; земята е пълна с Твоите творения“ (Пс. 104:24).",
    "content": [
      "Можем сами да поставим началото на познанието за Божиите дела и пътища в този свят, но то ще продължи да се обогатява през вечността. Господ е промислил за човека предмети за размишление, които могат да активизират цялата умствена дейност на човека. Можем да видим характера на Твореца на небесата горе и тук, на земята, със сърца, изпълнени с признателност и благодарност. Всеки нерв и сетиво ще реагират на Божията любов, изразена в Неговите чудесни дела (Свидетелства към църквата. Т. 4, стр. 581).",
      "Когато булото, което замъглява погледа ни, се вдигне, и видим красотата на света, досега бегло изследван с микроскопа и телескопа; когато проклятието на греха бъде премахнато завинаги, земята ще открие пред погледа ни цялото „великолепие на Господа, нашия Бог“ - какво необятно поле за изследване. Тогава изследователят ще може да прочете доклада за сътворението, без да открие и следа от канона на греха. Ако се заслуша в хармонията на природата, няма да дочуе нотки на болка и мъка. Върху всичко сътворено той ще открие един и същ почерк; милостивата Божия ръка ще заличи белезите на греха от земята, небесните простори и морската шир (Възпитание, стр. 303).",
      "Изкупените ще откриват свят след свят и голяма част от времето им ще бъде посветено на задълбочаване в изкупителния план. Привилегиите на тези, които са победили чрез кръвта на Агнето и чрез своето собствено свидетелство, са необозрими (Адвентен библейски коментар. Т. 7, стр. 990).",
      "Всички съкровища на вселената ще бъдат на разположение за изследване от Божиите чада. С неизказана наслада те ще се присъединят към радостта и мъдростта на непадналите същества. С течение на времето все повече и повече открития ще обогатяват знанията ни, докато Божиите дарове, „много по-големи от това, което искаме или мислим“, ще изпълват сърцата ни с радост (Възпитание, стр. 307)."
    ]
  },
  {
    "day": "26 декември",
    "title": "СВЯТ СЛЕД СВЯТ, ОЧАКВАЩИ ПОСЕЩЕНИЕТО НИ",
    "verse": "„Така казва Господ  'Аз създадох земята и сътворих човека на нея; Аз, да! Моите ръце разпростряха небето, Аз дадох заповеди на цялото му множество“ (Исая 45:11, 12).",
    "content": [
      "Мнозина днес имат погрешната представа, че земята и небето представляват Божията вселена. Това не е така (Адвентен библейски коментар. Т. 7, стр. 990).",
      "Милиарди славни, създадени от Него, послушни на Неговия закон светове с удивление са станали свидетели на огромния откуп, даден за падналото човечество (Ривю енд Хералд, 25 септември 1900).",
      "Бог ми даде видение за другите светове. Един ангел ме придружи от славния град до едно светло място, с тучна зелена трева и чудно пеещи птици. Жителите му бяха с благородна осанка и поведение. Всеки от тях носеше образа на Исус и лицата им грееха от свята радост, отражение на свободата и щастието, в което живееха.",
      "Попитах един от тях защо са много по-прекрасни от хората на земята и отговорът беше: „Живеем според Божиите заповеди, за разлика от земните жители“.  Тогава видях две дървета, от които едното много наподобяваше дървото на живота в светия град.",
      "Плодовете и на двете бяха чудесни, но на жителите им бе позволено да ядат само от едното. Тогава придружаващият ме ангел ми каза: „Никой от това място не е опитвал плода на забраненото дърво, но ако го вкусят, те ще имат ужасна участ“.",
      "След това бях отведена в свят със седем луни. Там видях добрия стар Енох, който бе взет жив от земята.  Попитах го дали живее тук, но той ми отговори, че е дошъл да посети това място, а иначе живее в Светия град. Имаше вид на човек, които се чувства в собствения си дом.",
      "Помолих придружаващия ме ангел да остана на това място, тъй като не можех да понасям мисълта да се върна в нашия мрачен свят. Тогава ангелът ми отговори: „Трябва да се върнеш и ако останеш вярна, ти и 144 хиляди ще имате привилегията да посещавате всички светове и да се наслаждавате на Божията творческа мощ (Ранни писания, стр. 39, 40)."
    ]
  },
  {
    "day": "27 декември",
    "title": "СПЕКУЛАЦИИ ОТНОСНО НОВАТА ЗЕМЯ",
    "verse": "„Защото, когато възкръснат от мъртвите, нито се женят, нито се омъжват, но са като ангели на небесата“ (Марк 12:25).",
    "content": [
      "В днешно време има хора, които вярват, че в новата земя ще има сватби и ще се раждат деца, но такава позиция не е основана на Писанията. Разбирането, че ще се раждат деца, не се потвърждава в „сигурното пророческо слово“.  Думите на Исус са прекалено ясни, за да бъдат разбирани погрешно. Чрез тях завинаги се изясняват въпросите за брака и за децата през вечността. Както възкръсналите, така и непозналите смърт ще бъдат подобни на ангелите, членове на царското семейство.",
      "Бих казала на тези, които поддържат противното на ясните Исусови думи мнение:  По тези въпроси мълчанието е красноречиво. Наглост е да се задълбочаваме в догадки и теории по въпроси, които Бог не ни е открил в Свещеното Писание. Не би трябвало да навлизаме в размишления относно бъдещото ни състояние.",
      "„Проповядвай словото и настоявай с време и без време“. Не поставяй за основа дърва, слама и плява, защото собствените ти предположения и размишления няма да ползват никого.",
      "Нито една истина за нашето спасение не е запазена в тайна от Христос. Всички неща, които са открити, са за нас и нашите деца, но ние не трябва да позволяваме на нашето въображение да оформя доктрини за неща, които не са открити (Служба на благотворителност, стр. 99, 100).",
      "Беше ми представено, че мнозина се впримчват чрез духовни басни. Това е навлизане в една забранена зона. Аз ще кажа: Спри! Заради Христос, спри със своята правда. Това е забранено поле за действие (Служба на благотворителност, стр. 101).",
      "Господ се е погрижил да ни снабди с всичко необходимо за щастието ни сега и в бъдещия живот. Но Той е преценил за ненужно да ни открива плановете Си. Никога не трябва да прилагаме условията на този живот за бъдещето в небето (Служба на благотворителност, стр. 100)."
    ]
  },
  {
    "day": "28 декември",
    "title": "ХРИСТОВОТО ЦАРСТВО НА ЛЮБОВТА",
    "verse": "„А царството и владичеството, и величието на царствата, които са под цялото небе, ще се дадат на людете, които са светиите на Всевишния“ (Дан. 7:27).",
    "content": [
      "Управлението на Христовото царство се различава от земното. То представя характера на тези, които съставляват това царство.  Неговите дворове са място, където почива свята любов и всички дела са увенчани с милосърдие. Тези техни качества са характерни за всяка дейност.",
      "Единствено Христовата сила може да промени сърцето и ума, за да направи личността способна да живее в Божието царство. За да можем да служим на Бога, трябва отново да се родим чрез Светия Дух. Вследствие на това сърцето ни ще бъде пречистено, а умът - обновен, за да можем пълноценно да познаваме и да обичаме Бога. Светият Дух ще ни вдъхне доброволно послушание на Божиите изисквания. Това е истинско служене (В небесните места, стр. 372).",
      "„Очите ти ще видят Йерусалим - безмълвно заселище, шатър, който няма да се мести, чиито колове никога няма да бъдат извадени и нито едно от въжетата му скъсано. Но там Господ ще бъде с нас във величието Си, като място на широки води и потоци.  Защото Господ е наш съдия, Господ е наш законодател, Господ е наш цар, Той ще ни спаси.  И жителят няма да рече: болен съм; на людете, които живеят в него, ще се прости беззаконието им“ (Исая 33:20-24).",
      "„Но вие веселете се и радвайте се винаги в онова, което създавам. Защото, ето, създавам Йерусалим за радост, и людете му за веселие. Аз ще се радвам на Йерусалим и ще се веселя за людете Си. И няма да се чува вече в него глас на плач, нито глас на ридание.  Те ще построят къщи и ще живеят в тях; ще насадят лозя и ще ядат плода им. Няма те да построят, а друг да живее там. Няма те да насадят, а друг да яде. Защото дните на Моите люде ще бъдат като дни на дърво и избраните Ми за дълго ще се наслаждават на делото на ръцете си. Не ще повреждат, нито ще погубват в цялата Ми свята планина, казва Господ“ (Исая 65:18-25) (В небесните места, стр. 372)."
    ]
  },
  {
    "day": "29 декември",
    "title": "СЪБОТАТА ПРЕЗ ВЕЧНОСТТА",
    "verse": "„Защото, както новото небе и новата земя, които Аз ще направя, ще пребъдват пред Мене, казва Господ, така ще пребъде родът ви и името ви. И от новолуние до новолуние, и от събота до събота ще дохожда всяка твар да се покланя пред Мене, казва Господ“ (Исая 66:22,23).",
    "content": [
      "В началото Отец и Син, след шест творчески дни, след Тяхното дело на сътворение си починаха в събота. Когато „се свършиха небето и земята, и цялото им войнство“ (Бит. 2:1), Създателят и всички небесни същества се наслаждаваха на славната гледка. „Звездите на зората пееха заедно и всички Божии синове възклицаваха от радост“ (Йов 38:7)  „Когато ще се възстанови всичко, за което е говорил Бог от века чрез устата на светите Си пророци“ (Деян. 3:21), сътворението на съботата, денят, в който Исус Си почиваше в гроба на Йосиф, отново ще бъде ден на отмора и радост. Небето и земята ще хвалят Бога като „от събота до събота“ (Исая 66:23) народи от спасените ще се покланят с радост на Бога и на Агнето (Копнежът на вековете, стр. 769, 770).",
      "Изкупените няма да познават друг закон освен закона на небето. Всички ще са членове на едно щастливо и задружно семейство, със сърца, изпълнени с хваление и благодарност. Над тях звездите на зората ще пеят заедно и Божиите синове ще възклицават от радост.",
      "Господ ще направи правда и хваление да бликнат пред всички народи.",
      "„И в онзи ден Господ на силите ще бъде увенчан със славна корона, красива диадема сред верните Си люде“ (Пророци и царе, стр. 732, 733).",
      "Съботата ще продължи да съществува през цялата вечност като знак на Божието всемогъщество. И когато Едем разцъфне на земята отново, светият почивен ден ще бъде почитан от всички хора под слънцето. „От събота до събота ще дохожда всяка твар да се поклони пред Мене, казва Господ“ (Исая 66:23) (Копнежът на вековете, стр. 283)."
    ]
  },
  {
    "day": "30 декември",
    "title": "ВЕЧНА СИГУРНОСТ",
    "verse": "„И Господ ще бъде цар над целия свят. В оня ден Господ ще бъда един и името Му едно“ (Зах. 14:9).",
    "content": [
      "Великият спасителен план довежда падналия свят в хармония с Бога. Всичко, погубено от греха, е възстановено. Не само човекът, но и земята е изкупена, за да бъде вечно жилище на спасените. Шест хиляди години Сатана се бори за надмощие над земята. Сега Божият първоначален промисъл се реализира. „Но светиите на Всевишния ще приемат царството и ще владеят царството до века и до вечни векове“ (Дан. 7:18).",
      "„От изгряването на слънцето до захождането му името Господне е за хваление“ (Пс. 113:3). „И Господ ще бъде цар върху целия свят“ (Зах. 14:9).  Делата на ръцете Му са вярност и правосъдие. Всичките Му заповеди са непоколебими, утвърдени са до вечни векове“ (Пс. 111:7,8). Свещените закони, които Сатана е мразил и се е опитвал да разруши, ще бъдат почетени от целия безгрешен всемир (Патриарси и пророци, стр. 342).",
      "Благодарение на Исусовото изкупително дело, Божието управление е оправдано. Всемогъщият бива приет като Бог на любовта. Обвиненията на Сатана са опровергани и характерът му е разкрит. Не е възможно да възникне повече бунт, нито грехът да зарази вселената. Заплахата от измамничество няма да тегне повече. Чрез себепожертвувателна любов жителите на земята и небето са свързани в неразрушима връзка с техния Създател.",
      "Там, където е властвал грехът, сега изобилства Божията милост. Земята, за която Сатана твърдеше, че е негова, е не само изкупена, но и щастлива. Нашият малък свят, станал като черно петно, обхванато от проклятието на греха, сега ще бъде почетен над всички други светове. Мястото, където Божият Син дойде в човешки образ, живя и умря, Той ще възстанови, за да бъде поставена там Божията скиния. „И Той ще живее с тях, и те ще бъдат Негови люде, и сам Господ, техен Бог“. „И през цялата вечност изкупените, огрени от Божията слава, ще се радват и ще Го славят за скъпоценния Му дар - Емануил, което значи „Бог с нас“ (Копнежът на вековете, стр. 26)."
    ]
  },
  {
    "day": "31 декември",
    "title": "СЪКРОВИЩАТА НА ВЕЧНОСТТА",
    "verse": "„Ще го наситя с дългоденствие и ще му покажа спасението, което върша“ (Пс. 91:16).",
    "content": [
      "Всички съкровища на вселената ще бъдат открити за изучаване от Божиите изкупени. Освободени от връзките на смъртта, чрез неуморно летене те достигат до далечни светове, изтръпвали, изпълвали се със скръб при гледката на човешкото нещастие и избухвали в радостни песни при вестта за една спасена душа. С неизразимо блаженство децата на земята ще навлизат в радостта и мъдростта на непадналите светове. Ще споделят съкровищата на знанието - и мъдростта, постигнати през безкрайните векове, като разглеждат делата на Божията десница. С непомрачен поглед ще гледат славата на творението - как всички слънца, звезди и системи кръжат в определения им ред около трона на Божеството. На всички неща, от най-малките до най-големите, е изписано името на Твореца и във всички се изявява богатството на Неговата сила.",
      "А отлитащите във вечността години ще донасят все по-богати и все по-славни откровения за Бога и за Христос. Както ще расте познанието, така ще се увеличава и любовта, преклонението и щастието. Колкото повече опознават Бога, толкова по-голямо ще бъде възхищението на хората от Неговия характер. Когато Исус им разкрие богатството на изкуплението и удивителните постижения във великата борба със Сатана, сърцата на изкупените ще се изпълват с още по-пламенна почит. С още по-пленителна радост засвирват те на златните си арфи; а хиляди по хиляди и десетки хиляди по десетки хиляди гласове се присъединяват към славния хвалебствен хор.",
      "„И всяко създание, което е на небето, на земята и под земята, и по морето и всичко, що има в тях, чух да казват: На Този, Който седи на престола, и на Агнето да бъде благословение и почит, слава и господство до вечни векове“ (Откр. 5:13).",
      "Великата борба е приключила. Няма повече грях и грешници. Цялата вселена е чиста. Необятното творение бие в общ пулс на хармония и радост. От Този, Който е сътворил всичко, се излъчва живот, светлина и радост по всички царства на безбрежното пространство. От най-мъничкия атом до най-големия свят, всички неща, одушевени или неодушевени, в непомрачена красота и съвършена радост заявяват: БОГ Е ЛЮБОВ! (Великата борба, стр. 677, 678)."
    ]
  }
]